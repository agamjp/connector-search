INFORMATOR WYBORCZY.
INFORMACJE O UPRAWNIENIACH WYBORCZYCH OSÓBZ NIEPEŁNOSPRAWNOŚCIAMI i OSÓB STARSZYCH.
TEKST ŁATWY DO CZYTANIA.
WSTĘP.
To jest informator wyborczy dla osób z niepełnosprawnością intelektualną. Tak jak wszyscy, osoby z niepełnosprawnością intelektualną mają prawo do dobrej informacji.
Dobra informacja pomaga znaleźć to, czego potrzebujesz.
Pomaga także w samodzielnym dokonywaniu wyborów i podejmowaniu decyzji.
Znajdziesz tu informacje jakie masz prawa wyborcze. Od 2011 roku możesz głosować.
Głosując możesz wybierać prezydenta oraz przedstawicieli państwa. Żeby głosować musisz mieć ukończone 18 lat.
Co 5 lal wybierasz Prezydenta Polski. Co cztery lata wybierasz:
•	parlamentarzystów,
•	radnych,
•	wójtów,
•	burmistrzów,
•	prezydentów miast.
Od 2004 roku co pięć lat możesz wybierać parlamentarzystów europejskich. W Polsce coraz mniej osób chodzi na wybory.
Głosując masz wpływ na to:
•	kto ustali wysokość podatków, 
•	kto będzie budował drogi, szpitale, szkoły,
• kto będzie bronił bezpieczeństwa. Głosowanie jest ważne.
Twój głos jest ważny.
Jeśli nie będziesz wiedział jak głosować nie będziesz chodzić na wybory ktoś inny zdecyduje za ciebie.
Głosując będziesz mieć wpływ na to co dzieje się wokół ciebie.
JAK KORZYSTAĆ Z INFORMATORA?
Informator ma 5 części.
W pierwszej części są informacje kim są wyborcy z niepełnosprawnością intelektualną.
W tej części są opisane przepisy prawa krajowego i międzynarodowego. Dotyczą one prawa do udziału w życiu publicznym.
Część druga i trzecia to informacje jak łatwo głosować. Część czwarta to kalendarz wyborczy 2014.
Na końcu znajdziesz różne pytania i odpowiedzi. W ramkach znajdziesz ważne informacje.
Wersję elektroniczną informatora znajdziesz na stronie www.firr.org.pl.3
2.  WYBORCA NIEPEŁNOSPRAWNY W WYBORACH.
KTO MOŻE ODDAĆ SWÓJ GŁOS W WYBORACH?
Co musisz zrobić żeby zagłosować?
Musisz być obywatelem Polski lub mieszkać na stałe w Polce. Musisz mleć ukończone 18 lat.
Sąd nie pozbawił cię praw publicznych.
Nie jesteś ubezwłasnowolniony (sąd nie zdecydował, że ktoś inny będzie decydował za ciebie).
Masz prawa wyborcze.
Kim jest wyborca niepełnosprawny w kodeksu wyborczym.
W kodeksie wyborczym osobie niepełnosprawnej trudno jest brać udział w wyborach.
Według kodeksu wyborczego niepełnosprawny wyborca to osoba, której ograniczenia utrudniają wzięcie udziału w wyborach.
Kodeks wyborczy daje kilka dodatkowych ułatwień w głosowaniu.
AKTY PRAWA POLSKIEGO.
Konstytucja RP zapewnia wszystkim osobom możliwość udziału w wyborach.
Państwo ma obowiązek zapewnić możliwość udziału w wyborach wszystkim osobom.
Trzeba usunąć przeszkody, na które mogą trafić osoby niepełnosprawne.
AKTY PRAWA EUROPEJSKIEGO I MIĘDZYNARODOWEGO.
1.	Traktat o funkcjonowaniu Unii Europejskiej (Traktat z Lizbony), art. 22 „Prawa wyborcze obywateli Unii”.
2.	Karta Praw Podstawowych UE, Rozdział III: „Równość”, Rozdział V: „Prawa obywatelskie”.
3.	Międzynarodowy Pakt Praw Obywatelskich i Politycznych z 1966 r. Organizacji Narodów Zjednoczonych (ONZ), Art. 25 lit. b.
4.	Konwencja o prawach osób niepełnosprawnych ONZ (artykuł 29) nakłada na państwa obowiązek umożliwienia osobom niepełnosprawnym korzystanie ze swoich praw politycznych.
Zapewnia możliwość uczestniczenia w życiu publicznym i politycznym. Uczestniczyć mają wszyscy na takich samych zasadach.
Konwencja nakazuje, aby materiały były łatwe.
Udział w wyborach będzie taki sam jak u osób pełnosprawnych. Nikt nie może zastraszać albo nakazywać na kogo głosować. Każdy powinien mieć możliwość korzystania z nowych technologii.5
3.  UPRAWNIENIA WYBORCZE OSÓB Z NIEPEŁNOSPRAWNOŚCIAMI I OSÓB PO 75 R.Ż.
3.1.	PRAWO DO UZYSKIWANIA INFORMACJI O WYBORACH.
Jeśli chcesz to Urząd Miasta powinien wysłać materiały o tym, jakie są ułatwienia w wyborach.
Jako wyborca niepełnosprawny wpisany do rejestru wyborców w danej gminie masz prawo do uzyskiwania informacji na temat:
1)	gdzie możesz głosować, 
3)	możesz głosować tam gdzie jest odpowiedni lokal, 
4)	kiedy i o której godzinie możesz głosować, 
5)	kto bierze udział w wyborach - na kogo możesz głosować, 
6)	Zasadach głosowania. 
Ogłoszenia wyborcze we wszystkich miejscach muszą być umieszczone tak żeby osoba na wózku mogła je przeczytać.
UWAGA! Chcesz wiedzieć o zasadach podczas wyborów zadzwoń do urzędu gminy.
Możesz też sprawdzić w Internecie na stronie urzędu.
3.2.GŁOSOWANIE KORESPONDENCYJNE. 
<
/ -
Możesz głosować korespondencyjnie jeśli masz orzeczenie:
•	o znacznym lub umiarkowanym stopniu niepełnosprawności,
•	o całkowitej niezdolności do pracy,
•	o niezdolności do samodzielnej egzystencji,
•	o zaliczeniu do I grupy inwalidów,
•	o zaliczeniu do II grupy inwalidów,
•	jeśli jesteś osobą osoby o stałej albo długotrwałej niezdolności do pracy w gospodarstwie rolnym, i przysługuje ci zasiłek pielęgnacyjny.
UWAGA!
Nie możesz głosować korespondencyjne jeśli masz więcej niż 75 lat.
Wtedy może ci pomagać osoba zwana pełnomocnikiem.
Nie możesz głosować korespondencyjnie jeśli:
•	mieszkasz w zakładzie opieki zdrowotnej,
•	mieszkasz w domu pomocy społecznej,
•	przebywasz w zakładach karnych i aresztach śledczych oraz ich oddziałach zewnętrznych,
•	mieszkasz w domu studenckim, w którym jest do głosowania, 
•	masz pełnomocnika.
Zasady:
Jeśli chcesz głosować zgłoś to wcześniej - 21 dni przed wyborami zgłoś to do urzędu miasta lub gminy.
Możesz tam napisać list, wysłać e-mail lub zadzwonić telefonicznie przed wyborami - 7 dni - dostaniesz z urzędu dokumenty.
Nikt poza tobą nie może ich odebrać.
Żeby je odebrać musisz pokazać dowód osobisty. Przy odbieraniu przesyłki musisz:
-	pokazać dowód osobisty, 
-	musisz się podpisać.
Jeśli masz problem z podpisaniem odbioru przesyłki poinformuj o tym osobę dostarczającą przesyłkę.
Listonosz zapisze że nie możesz się podpisać.
Jeśli nie będzie cię w domu otrzymasz dokument z informacją kiedy ponownie listonosz ją przyniesie.
Będziesz czekać najdłużej trzy dni.
Jeśli dodatkowo nie widzisz możesz poprosić o nakładkę z alfabetem Braile’a.
UWAGA! Nie możesz głosować korespondencyjnie jeśli masz osobę, która cię reprezentuje.
CO JEST W PRZYSŁANYCH Cl DOKUMENTACH DO GŁOSOWANIA:
•	koperta zwrotna,
•	karta do głosowania,
•	koperta na kartę do głosowania,
•	oświadczenie o osobistym i tajnym oddaniu głosu na karcie do głosowania,
•	instrukcja głosowania korespondencyjnego, 
•	ewentualnie nakładki na karty do głosowania sporządzone w alfabecie Braille'a.
UWAGA!
Jeśli złożyłeś oświadczenie że rezygnujesz z głosowania korespondencyjnie możesz dostać zaświadczenie i głosować w lokalu wyborczym.
Musisz tylko oddać pakiet, który otrzymałeś przesyłką.
Krok po kroku - jak głosować?
Zgłoszenie / wniosek:
1. 21 dni wcześniej wypełnij formularz że chcesz głosować korespondencyjnie.
Wniosek powinien zawierać:
•	imię (imiona) i nazwisko,
•	imię ojca,
•	datę urodzenia, 
•	numer ewidencyjny PESEL,
•	oświadczenie o wpisaniu wyborcy do rejestru wyborców w danej gminie,
•	oznaczenie wyborów, których dotyczy zgłoszenie,
•	adres stałego zamieszkania, na który ma być wysłany pakiet wyborczy.
2.	Dołącz kopię aktualnego orzeczenia o niepełnosprawności.
3.	Prześlij do właściwego urzędu miasta lub gminy.
Do 7 dni przed dniem wyborów otrzymasz swój pakiet wyborczy.
Głosowanie:
Oddaj głos.
Włóż kartę do głosowania do koperty.
Koperta jest oznaczona „Koperta na kartę do głosowania”.
Pamiętaj, aby zakleić kopertę!
Jeśli nie zakleisz koperty twój głos będzie nieważny.
Zaklejoną kopertę na kartę do głosowania włóż do koperty zwrotnej zaadresowanej na adres obwodowej komisji wyborczej.
Dodatkowo do tej koperty włóż oświadczenie o osobistym i tajnym oddaniu głosu.
Na oświadczeniu napisz miejscowość i datę. Podpisz oświadczenie.
Jeśli nie możesz podpisać oświadczenia inna osoba może podpisać za ciebie.
Osoba upoważniona musi o tym napisać obok podpisu.
UWAGA! Jeśli nie będzie oświadczenia w kopercie twój głos nie będzie ważny.
Jeśli nie będzie podpisu na oświadczeniu twój głos będzie nieważny.
Zaklej kopertę.
Oddaj listonoszowi lub zanieś na pocztę.
Otrzymasz potwierdzenie nadania.
Musisz wysłać list przed dniem wyborów .
Nie płacisz za nadanie listu.
Możesz sam zanieść list na głosowanie.
Adres jest na kopercie.
3.3.  GŁOSOWANIE PRZEZ PEŁNOMOCNIKA. 
Możesz głosować przez pełnomocnika jeśli masz orzeczenie:
•	o znacznym lub umiarkowanym stopniu niepełnosprawności,
•	o całkowitej niezdolności do pracy,
•	o niezdolności do samodzielnej egzystencji,
•	o zaliczeniu do I grupy inwalidów,
•	o zaliczeniu do II grupy inwalidów,
•	jeśli jesteś osobą o stałej albo długotrwałej niezdolności do pracy w gospodarstwie rolnym, i przysługuje ci zasiłek pielęgnacyjny, 
•	w dniu głosowania ukończysz 75 lat.
Nie masz prawa do głosowania przez pełnomocnika jeśli mieszkasz w:
•	zakładach opieki zdrowotnej,
•	domach pomocy społecznej,
•	zakładach karnych i aresztach śledczych oraz ich oddziałach zewnętrznych, 
•	domach studenckich i ich zespołach, 
•	jeśli głosujesz korespondencyjnie.
Pełnomocnikiem może być:
Ten kto będzie głosował w tym samym miejscu co ty.
Twój pełnomocnik może być też pełnomocnikiem innej osoby jeśli jest to ktoś bliski.
Ktoś bliski to: dziecko, rodzic, rodzeństwo lub opiekun.
Pełnomocnikiem nie może być:
-	osoba, która jest w komisji wyborczej,
-	osoba, która reprezentuje kandydatów lub partie. 
Zasady:
Wniosek o tym że chcesz mieć pełnomocnika musisz złożyć do wójta, burmistrza lub prezydenta miasta.
Wniosek musisz złożyć najpóźniej 10 dni przed wyborami.
Wniosek możesz wysłać pocztą.
Możesz też przekazać osobie z urzędu gminy. Musisz się podpisać na tym wniosku.
Jeśli nie możesz się podpisać osoba która ci pomaga musi o tym napisać. Pełnomocnictwa udziela wójt lub burmistrz lub prezydent miasta.
Akt pełnomocnictwa jest sporządzany tam gdzie mieszkasz. Masz prawo cofnąć pełnomocnictwo.
Żeby to zrobić musisz najpóźniej 2 dni przed wyborami złożyć oświadczenie. Oświadczenie możesz złożyć wójtowi/burmistrzowi/prezydentowi miasta, tam gdzie powstał akt pełnomocnictwa.
Możesz też doręczyć takie oświadczenie właściwej obwodowej komisji wyborczej w dniu głosowania.
Możesz też głosować osobiście nawet jeśli masz pełnomocnika, pod warunkiem że pełnomocnik wcześniej nie oddał głosu za ciebie. Jeśli głosowałeś sam pełnomocnictwo jest nieważne.
Nie płacisz za przyznanie pełnomocnictwa. Pełnomocnik nie może od ciebie brać pieniędzy.
UWAGA! Głosowanie przez pełnomocnika nie jest możliwe jeśli wcześniej zadecydowałeś o tym, że będziesz głosować korespondencyjnie.
Krok po kroku - jak głosować?
1. Najpóźniej 10 dni przed wyznaczoną datą wyborów wypełnij wniosek o aktu sporządzenie aktu pełnomocnictwa.
Wniosek powinien zawierać:
•	imię (imiona) i nazwisko,
•	imię ojca,
•	datę urodzenia,
•	numer ewidencyjny PESEL oraz adres zamieszkania (twój i osoby, której udzielisz pełnomocnictwa do głosowania),
•	wyraźne oznaczenie wyborów, których dotyczy pełnomocnictwo. Do wniosku dołącz:
•	pisemną zgodę od osoby mającej być pełnomocnikiem,
•	kopię aktualnego orzeczenia o niepełnosprawności,
•	kopię zaświadczenia o prawie do głosowania wydanego osobie mającej być pełnomocnikiem, jeżeli osoba ta nie jest ujęta w rejestrze wyborców w tej samej gminie co udzielający pełnomocnictwa.
2.	Wdniu wyborów pełnomocnik udaje się do lokalu wyborczego. Pełnomocnik przedstawia tam pełnomocnictwo.
Pełnomocnik podpisuje się i pobiera kartę (karty) do głosowania w twoim imieniu.
UWAGA! Jako wyborca możesz sprawdzić czy twój pełnomocnik głosował w twoim imieniu.
Pełnomocnik może poprosić o zaświadczenie że brał udział w głosowaniu. Zaświadczenie takie podpisuje przewodniczący komisji wyborczej, bądź jego zastępca.
3.4.  WYBORCY NIEWIDOMI I NIEDOWIDZĄCY. 
Jeśli jesteś osobą niewidomą lub niedowidzącą możesz głosować w lokalu wyborczym.
Na karcie do głosowania znajduje się nakładka w alfabecie Braillea. Możesz głosować pisemnie, ustnie, telefaksem lub w formie elektronicznej.
Jeśli chcesz głosować przy użyciu nakładek, musisz to zgłosić najpóźniej 14 dni przed dniem wyborów.
Możesz to zgłosić ustnie, pisemnie, telefaksem lub w formie elektronicznej. W zgłoszeniu wskazujesz swój obwód głosowania.
W dniu wyborów dostaniesz od komisji obwodowej kartę do głosowania. Razem z kartą do glosowania dostaniesz nakładkę na kartę.
Kiedy oddasz swój głos musisz zwrócić komisji obwodowej nakładkę. Na twoją prośbę, członek obwodowej komisji przekaże ci ustnie zasady głosowania.
Przekaże ci też informacje o komitetach wyborczych które biorą udział w wyborach.
Przekaże informacje o kandydatach i listach kandydatów.
4.  DODATKOWE UPRAWNIENIA.
4.1	GŁOSOWANIE W LOKALU DOSTOSOWANYM DO POTRZEB OSÓB Z NIEPEŁNOSPRAWNOŚCIAMI.
Głosowanie przeprowadza się na terenie gminy.
W każdej gminie znajduje się kilka obwodów głosowania.
Każdy obwód głosowania ma swój numer oraz określone granice.
W twojej gminie powinny znajdować sie lokale wyborcze dostosowane do twoich potrzeb.
W Biuletynie Informacji Publicznej dowiesz sie o:
•	numerach oraz granicach stałych i odrębnych obwodów głosowania,
•	wyznaczonych siedzibach obwodowych komisji wyborczych,
•	lokalach obwodowych komisji wyborczych dostosowanych do potrzeb osób niepełnosprawnych.
Informacje zostaną podane najpóźniej w 30 dniu przed dniem wyborów. Możesz głosować w wybranym przez siebie lokalu wyborczym, który jest dostosowany do twoich potrzeb.
Taki lokal możesz znaleźć na terenie swojej gminy.
Jeśli w twoim obwodzie nie będzie dostosowanego lokalu, zostaniesz dopisany do lokalu dostosowanego do twoich potrzeb.
Musisz złożyć wniosek żebyś został dopisany do spisu wyborców w odpowiednim obwodzie dla tego lokalu wyborczego.
Wniosek składasz pisemnie. Najpóźniej 14 dni przed dniem głosowania. Wniosek powinien zawierać:
•	imię (imiona) i nazwisko,
•	imię ojca,
•	datę urodzenia,
•	numer ewidencyjny PESEL, 
•	adres zamieszkania.
Jaki powinien być lokal żeby mogła korzystać z niego osoba niepełnosprawna fizycznie:
•	lokal powinien znajdować się na parterze budynku.
•	powinien mieć podjazd lub windę, 
•	drzwi muszą być rozwierane lub rozsuwane,
•	drzwi muszą być odpowiednio szerokie żeby zmieścił się wózek,
•	niski próg,
•	drzwi musza znajdować się w miejscu gdzie można wjechać przez nie wózkiem, 
•	na krawędziach schodów muszą być kolorowe taśmy,
•	krawędzie muszą się odznaczać.
•	jeśli ściana lub drzwi są przezroczyste musi być naklejona na nie taśma.
•	taśma na ścianie lub drzwiach musi być kolorowa, 
•	taśma musi być innego koloru niż tło, 
•	taśma musi być przyklejona na wysokości wzroku.
•	podłoga nie może być śliska,
•	droga proawdząca od drzwi wejściowych do miejsca głosowania musi być krótka. Na drodze nie może być przeszkód (progów, schodów, wycieraczek)
Miejsce w którym głosujesz nie może być ciasne. Powinieneś mieć możliwość pisania stojąc lub siedząc.
W miejscu do głosowania powinno być dodatkowe oświetlenie skierowane bezpośrednio na miejsce w którym będziesz wypełniać kartę do głosowania. Urna wyborcza powinna mieć nie więcej niż 1 m wysokości.
Powinieneś mieć możliwość swobodnego przemieszczania się po lokalu wyborczym.
Jeśli poruszasz się na wózku inwalidzkim, wszystkie informacje powinny być umieszczone na wysokości twojego wzroku.
Do lokalu powinien prowadzić odpowiedni podjazd dla wózków inwalidzkich.
4.2	POMOC W LOKALU WYBORCZYM.
Jeśli potrzebujesz pomocy w głosowaniu może być z tobą inna osoba (może to być też osoba niepełnoletnia na przykład syn, wnuk)
Osoba, która z tobą przyszła może przebywać również w pomieszczeniu za kotarą,
Taka osoba może ci pomóc jedynie w sprawach technicznych.
Jeśli będziesz potrzebował, członkowie komisji odczytają zasady wyborcze które dotyczą informacji o komitetach wyborczych.
4.3	ZAŚWIADCZENIE O PRAWIE DO GŁOSOWANIA.
Jeśli jesteś uprawniony do głosowania możesz uzyskać zaświadczenie o prawie do głosowania.
Zaświadczenie dostaniesz na miejscu w swoim urzędzie gminy, miasta. Zaświadczenie możesz odebrać osobiście albo z pomocą innej osoby. Ta osoba musi mieć ze sobą upoważnienie na piśmie.
Jeśli wyznaczysz inną osobę która odbierze twoje zaświadczenie musisz wypełnić dokumenty.
Te dokumenty to wniosek o wydanie zaświadczenia i upoważnienie. Może to być jeden dokument.
Dokument musi zawierać następujące informacje:
-	swoje imię (imiona) i nazwisko, 
-	numer PESEL, 
-	dane osoby upoważnionej do odebrania zaświadczenia. Jak otrzymasz zaświadczenie możesz juz głosować.
Możesz głosować w każdym lokalu wyborczym w Polsce i zagranicą, również dostosowanym do twoich potrzeb.
UWAGA!
Jeśli zgubisz zaświadczenie nie będziesz mógł głosować w miejscu swojego stałego zamieszkania.
Nie dostaniesz kolejnego zaświadczenia.
Zostaniesz skreślony ze spisu wyborców w miejscu stałego zamieszkania.
4.4	URNA POMOCNICZA. 
Jeśli mieszkasz w zakładzie opieki zdrowotnej lub domu pomocy społecznej, masz problemy z poruszaniem się, możesz tam głosować.
Musisz być wpisany na listę wyborców w danym obwodzie głosowania. Dzień przed głosowaniem zostanie ogłoszona informacja, z której dowiesz się gdzie jest pomieszczenie do głosowania.
Ogłoszenie znajdziesz przed siedzibą komisji lub w placówce.
W dniu głosowania dowiesz się do którego pomieszczenia członkowie komisji przyniosą urnę.
Komisja ustali godziny głosowania i przerwę w głosowaniu. Komisja przygotuje karty do głosowania dla wszystkich. Komisja będzie składała się z dwóch osób.
Komisja powinna dotrzeć z urną do każdego kto chciałby zagłosować.
4.5 DOWÓZ DO LOKALU WYBORCZEGO. 
Jeśli potrzebujesz dowozu do lokali wyborczych zgłoś się do urzędu gminy, miasta.
Musisz skontaktować się z urzędem co najmniej tydzień przed wyborami. Możesz otrzymać pomoc w bezpłatnym dowozie do lokali wyborczych.
5.	WAŻNE TERMINY. 
Dzień głosowania to 16 listopada 2014r.
Do 27 października 2014r. możesz zgłosić że chcesz głosowania korespondencyjnie.
Do 6 listopada 2014r. możesz złożyć wniosek o pełnomocnika.
Do 14 listopada 2014r. możesz złożyć wójtowi oświadczenie o cofnięcie pełnomocnika.
Jeśli nie zdążysz, możesz to zrobić w dniu głosowania, jeśli pełnomocnik jeszcze nie zagłosował.
Do 3 listopada 2014r. możesz złożyć wniosek, że chcesz głosować w lokalu przystosowanym do twoich potrzeb.
Do 3 listopada 2014r. możesz zgłosić potrzebę głosowania z pomocą nakładki w alfabecie Braille’a.
6.	NAJCZĘŚCIEJ ZADAWANE PYTANIA. 
1.	Czy gmina zapewni mi transport do dostępnych lokali wyborczych?
Gmina nie ma takiego obowiązku ale wiele urzędów organizuje bezpłatny dowóz. Możesz skontaktować się ze swoim urzędem telefonicznie. Zadzwoń co najmniej tydzień przed wyborami.
2.	Czy może mi pomagać w głosowaniu inna osoba?
Tak, w głosowaniu może pomagać ci inna osoba. Może pomagać ci tylko w sprawach technicznych.
To znaczy, że ta osoba nie może głosować za ciebie ani podpowiadać jak masz głosować. Jeśli będziesz potrzebował, osoba która ci pomaga może przebywać z tobą w pomieszczeniu do głosowania.
Osoba, która ci pomaga może być niepełnoletnia.
3.	Jak mogę zagłosować kiedy jestem w szpitalu?
Jeżeli w dniu wyborów będziesz przebywał w szpitalu możesz tam głosować.
Zostaniesz wpisany na listę wyborców głosujących w szpitalu.
Jeżeli dotrzesz do szpitala w dniu wyborów możesz głosować na podstawie zaświadczenia o prawie do głosowania.
Zaświadczenie to pobierasz wcześniej z urzędu gminy, miasta.
W dniu wyborów musisz przyjść z tym zaświadczeniem do lokalu wyborczego, który znajduje się w szpitalu.
Jeżeli nie zdążysz pobrać zaświadczenia to również możesz zagłosować w lokalu wyborczym w szpitalu.
4.	Gdzie mogę znaleźć informację o dostępnych lokalach komisji wyborczych?
Informacje te znajdziesz na obwieszczeniach, które będą rozklejane na ulicach. Dowiesz się o numerach i granicach obwodów głosowania. Informacje pojawią się do 30 dni przed dniem wyborów.
Jeżeli chcesz się dowiedzieć, które lokale w twojej gminie są dostosowane do twoich potrzeb, zadzwoń do urzędu gminy i poproś o adres albo znajdź informacje w Internecie.
Adresy znajdziesz również na stronach:
•	Państwowej Komisji Wyborczej - www.pkw.gov.pl, 
•	Urzędów miast.
5.	Czy mój pełnomocnik musi głosować w tej samej gminie, w której jestem wpisany?
Tak, ponieważ pełnomocnikiem może być osoba wpisana do rejestru wyborców w tej samej gminie co ty.
6.	Czy w lokalu wyborczym będzie dostępny tłumacz języka migowego?
Niektóre gminy wprowadzają takie udogodnienie, ale nie mają takiego obowiązku. Skontaktuj się ze swoim urzędem gminy, tam uzyskasz szczegółowe informacje.
7.	Jeśli głosuję korespondencyjnie i chce otrzymać przesyłkę z pakietem wyborczym mogę podać adres zamieszkania jeśli jest inny niż adres zameldowania?
Tak, jeśli chcesz otrzymać pakiet wyborczy musisz podać adres stałego zamieszkania. Jeżeli jest on Inny niż adres zameldowania w dowodzie osobistym, musisz podać w urzędzie oba adresy.
Do wniosku dołączasz oświadczenie o wpisaniu cie do rejestru wyborców w danej gminie, zgodnie z adresem zameldowania.
Zostaniesz skreślony ze spisu w obwodzie właściwym dla miejsca zameldowania. Zostaniesz wpisany do spisu w obwodzie gdzie mieszkasz.
8.	Czy mogę odkleić kopertę i uzupełnić dokumenty jeśli o czymś zapomniałem?
Tak, do momentu wysłania koperty możesz uzupełnić brakujące dokumenty.
Nie możesz niczego poprawiać na karcie do głosowania, ponieważ wtedy twój glos będzie nieważny.
Informacje ogólne.
Na tej stronie można znaleźć informacje o Narodowym Banku Polskim oraz o działaniach NBP. Wiele informacji na tej stronie jest w formie tekstu łatwego do czytania. NBP to pierwsza instytucja, która część swojego przekazu informacyjnego prezentuje w formie tekstu łatwego do czytania i zrozumienia. Tu można znaleźć też pomoce edukacyjne dla nauczycieli kształcenia specjalnego.
O NBP.
Czym zajmuje się Narodowy Bank Polski?
Narodowy Bank Polski jest centralnym bankiem Rzeczypospolitej Polskiej.
To, czym zajmuje się Narodowy Bank Polski opisane jest w Konstytucji Rzeczypospolitej Polskiej, ustawie o Narodowym Banku Polskim i ustawie Prawo bankowe.
 Banknoty NBP Narodowy Bank Polski jest bankiem emisyjnym.
To znaczy, że tylko Narodowy Bank Polski może drukować polskie pieniądze i wprowadzać je w obieg.
Wprowadzać pieniądze w obieg to znaczy sprawiać, że możemy ich używać na co dzień - na przykład płacąc w sklepie za zakupy. 
Narodowy Bank Polski decyduje ile pieniędzy jest w obiegu.
Narodowy Bank Polski jest bankiem banków. 
To znaczy, że Narodowy Bank Polski pilnuje, aby pieniądze, które są w innych bankach były bezpieczne.
Narodowy Bank Polski jest centralnym bankiem państwa. 
Narodowy Bank Polski jest bankiem państwa polskiego.
To znaczy, że to właśnie w nim są konta polskiego rządu i innych instytucji państwowych.
Jakie są zadania Narodowego Banku Polskiego?
dba o to, by ceny za towary i usługi nie były za duże, ani za małe;
zarządza oszczędnościami Polski;
robi wszystko, abyśmy wszędzie mogli płacić kartami i łatwo przesyłali pieniądze na odległość;
informuje nas o tym co się dzieje z pieniędzmi w Polsce;
uczy Polaków jak odpowiedzialnie gospodarować pieniędzmi.
W skład Narodowego Banku Polskiego wchodzą:
Prezes,
Zarząd,
Rada Polityki Pieniężnej.
 Prezes NBP profesor Marek Belka.
 Prezes to najważniejsza osoba w Narodowym Banku Polskim. Prezesa Narodowego Banku Polskiego powołuje Sejm. Robi to na prośbę Prezydenta Rzeczypospolitej Polskiej.
Prezes Narodowego Banku Polskiego pracuje na swoim stanowisku przez 6 lat. Od 2010 roku prezesem Narodowego Banku Polskiego jest profesor Marek Belka.
 Rada Polityki Pieniężnej Prezes Narodowego Banku Polskiego stoi także na czele Rady Polityki Pieniężnej. Rada Polityki Pieniężnej składa się z 9 członków. 3 członków Rady wybiera Prezydent Rzeczypospolitej Polskiej, następnych 3 – Sejm, i następnych 3 – Senat. Rada Polityki Pieniężnej decyduje o tym jak Polska zarządza swoimi pieniędzmi.
Prezes Narodowego Banku Polskiego stoi także na czele zarządu Narodowego Banku Polskiego. Zadaniem zarządu jest kierowanie działalnością Narodowego Banku Polskiego.
Bezpieczne pieniądze.
Narodowy Bank Polski przedstawia banknot 200 złotych z nowymi zabezpieczeniami.
Banknot to papierowy pieniądz.
Banknotem możesz na przykład zapłacić za zakupy w sklepie.
Wszystkie banknoty Narodowego Banku Polskiego mają nowe zabezpieczenia.
Zabezpieczenia to specjalne znaki.
Dzięki zabezpieczeniom jesteś pewny, że banknot jest prawdziwy.
Zabezpieczenia na banknotach 10, 20, 50 i 100 złotych zmieniły się w 2014 roku.
Banknotów 200 złotych z nowymi zabezpieczeniami będziesz mógł używać od lutego 2016 roku.
Nie niszcz i nie wyrzucaj starych banknotów 200 złotych.
Stare banknoty 200 złotych są także ważne.
Wybierz banknot, o którym chcesz dowiedzieć się więcej:
Banknot 20 złotych. 
Na banknocie 20 złotych zobaczysz portret króla Bolesława I Chrobrego.
Bolesław Chrobry był królem Polski.
Gdy obrócisz banknot zobaczysz starą monetę.
Takimi monetami płacono, gdy Bolesław Chrobry rządził Polską.
Banknot 20 zł – awers.
Banknot 20 zł – rewers.
Nowy banknot 20 złotych poznasz po tym, że:
gdy obejrzysz banknot pod światło, na pustym, białym polu pojawi się znak wodny. Znak wodny to ukryty obraz, który pokaże się, gdy będzie przebijać przez niego światło. Na znaku wodnym zobaczysz liczbę „20” (1),
na nowym banknocie, od góry do dołu, znajduje się świecący pasek w kolorze liliowym (3),
gdy będziesz oglądał nowy banknot pod światło, zobaczysz owal, a w nim koronę (4); owal to spłaszczone koło,
liczba „20”, portret Bolesława Chrobrego , orzeł w koronie, podpisy prezesa i głównego skarbnika NBP są wypukłe. Wypukłe, to znaczy, że mogą je poczuć pod palcami osoby, które nie widzą.
Nowy, lepszy znak wodny.
20 zł. 
Wzbogacony znak wodny. 
Gdy obejrzysz banknot pod światło zobaczysz znak wodny. Znak wodny to ukryty obraz, który pokaże się, gdy będzie przebijać przez niego światło. Będzie na nim portret Bolesława Chrobrego i liczba „20”. Na znaku wodnym nie będzie żadnych innych napisów.
Nitka zabezpieczająca.
20 zł. 
Nitka zabezpieczająca. 
Gdy obejrzysz nowy banknot pod światło, zobaczysz na nim ciemną linię biegnącą z góry do dołu banknotu. Ta linia nazywana jest nitką zabezpieczającą. Widać na niej liczbę „20” i skrót „ZŁ”
Błyszczący pasek.
20 zł. 
Pas opalizujący. 
Gdy obrócisz banknot na drugą stronę, zobaczysz liliowy błyszczący pasek. Na pasku będzie wydrukowana liczba „20” i skrót „ZŁ”. Zobaczysz je tylko wtedy, gdy lekko przechylisz banknot.
Nadruki z obu stron banknotu
20 zł. 
recto-verso. 
Na obu stronach banknotu wydrukowane są części obrazu. Gdy popatrzysz pod światło, zobaczysz cały obraz. Na tym obrazie będzie owal a w nim korona. Owal, to spłaszczone koło.
Popatrz pod kątem.
20 zł efekt kątowy. 
Gdy będziesz lekko obracać banknotem, liczba „20” będzie raz jasna, a raz ciemna.
Bardzo małe napisy.
20 zł. 
mikroskopijne napisy. 
Na obu stronach banknotu znajdują się bardzo małe napisy. Możesz je przeczytać tylko z pomocą szkła powiększającego.
W ultrafiolecie
20 zł w ultrafiolecie. 
Ultrafiolet, to specjalne światło w którym widać dodatkowe części banknotu. Takie światło znajduje się w specjalnych urządzeniach, które sprawdzają, czy banknot jest prawdziwy. Gdy będziesz oglądać nowy banknot w promieniach ultrafioletowych zobaczysz kwadrat. W kwadracie będzie liczba „20” i skrót „ZŁ”.
Zmodernizowany banknot 10 zł. 
Na banknocie 10 złotych zobaczysz portret księcia Mieszka I. Mieszko był pierwszym władcą Polski.
Gdy obrócisz banknot zobaczysz starą monetę. Takimi monetami płacono, gdy Mieszko rządził Polską.
Banknot 10 zł – awers.
Banknot 10 zł – rewers.
Nowy banknot 10 złotych poznasz po tym, że:
gdy obejrzysz banknot pod światło, na pustym, białym polu pojawi się znak wodny. Znak wodny to ukryty obraz, który pokaże się, gdy będzie przebijać przez niego światło. Na znaku wodnym zobaczysz liczbę „10” (1),
na nowym banknocie, od góry do dołu, znajduje się świecący pasek w kolorze jasnoniebieskim (3),
gdy będziesz oglądał nowy banknot pod światło, zobaczysz owal, a w nim koronę (4); owal to spłaszczone koło,
na nowym banknocie, liczba „10”, portret Mieszka I, orzeł w koronie, podpisy prezesa i głównego skarbnika NBP są wypukłe. Wypukłe, to znaczy, że mogą je poczuć pod palcami osoby, które nie widzą.
Nowy, lepszy znak wodny
10 zł Wzbogacony znak wodny. 
Gdy obejrzysz banknot pod światło zobaczysz znak wodny. Znak wodny to ukryty obraz, który pokaże się, gdy będzie przebijać przez niego światło. Na znaku wodnym zobaczysz Mieszka I i liczbę „10”. Mieszko I to pierwszy władca Polski. Na znaku wodnym nie będzie żadnych innych napisów.
Nitka zabezpieczająca
10 zł Nitka zabezpieczająca. 
Gdy obejrzysz nowy banknot pod światło, zobaczysz na nim ciemną linię biegnącą z góry do dołu banknotu. Ta linia nazywana jest nitką zabezpieczającą. Widać na niej liczbę „10” i skrót „ZŁ”.
Błyszczący pasek
10 zł Pas opalizujący. 
Gdy obrócisz banknot na drugą stronę, zobaczysz jasnoniebieski błyszczący pasek. Na pasku będzie wydrukowana liczba „10” i skrót „ZŁ”. Zobaczysz je tylko wtedy, gdy banknot lekko przechylisz.
Nadruki z obu stron banknotu
10 zł recto-verso. 
Na obu stronach banknotu wydrukowane są części obrazu. Gdy popatrzysz pod światło, zobaczysz cały obraz. Na tym obrazie będzie owal a w nim korona. Owal, to spłaszczone koło.
Popatrz pod kątem
10 zł efekt kątowy. 
Gdy będziesz lekko obracać nowym banknotem, liczba „10” będzie raz jasna, a raz ciemna.
Bardzo małe napisy
10 zł mikroskopijne napisy. 
Na obu stronach nowego banknotu znajdują się bardzo małe napisy Możesz je przeczytać tylko z pomocą szkła powiększającego.
W ultrafiolecie
10 zł w ultrafiolecie. 
Ultrafiolet, to specjalne światło w którym widać dodatkowe części banknotu. Takie światło znajduje się w specjalnych urządzeniach, które sprawdzają, czy banknot jest prawdziwy. Gdy będziesz oglądać nowy banknot w promieniach ultrafioletowych zobaczysz kwadrat. W kwadracie będzie liczba „10” i skrót „ZŁ”.
Banknot 50 złotych. 
Na banknocie 50 złotych zobaczysz portret króla Kazimierza III Wielkiego.
Kazimierz Wielki był królem Polski.
Gdy obrócisz banknot zobaczysz pieczęć królewską. W środku pieczęci będzie biały orzeł. Biały orzeł to godło Polski.
Banknot 50 zł – awers. 
Banknot 50 zł – rewers. 
Nowy banknot 50 złotych poznasz po tym, że:
gdy obejrzysz banknot pod światło, na pustym, białym polu pojawi się znak wodny. Znak wodny to ukryty obraz, który pokaże się, gdy będzie przebijać przez niego światło. Na znaku wodnym zobaczysz liczbę „50” (1),
z prawej strony portretu króla zobaczysz literę „K”. Gdy lekko przechylisz banknot litera „K” zmieni kolor z zielonego na niebieski (3),
gdy będziesz oglądał nowy banknot pod światło, zobaczysz owal, a w nim koronę (4). Owal to spłaszczone koło (4),
liczba „50”, portret Kazimierza Wielkiego, orzeł w koronie, podpisy prezesa i głównego skarbnika NBP są wypukłe. Wypukłe, to znaczy, że mogą je poczuć pod palcami osoby, które nie widzą.
Nowy, lepszy znak wodny
50 zł Wzbogacony znak wodny. 
Gdy obejrzysz banknot pod światło zobaczysz znak wodny. Znak wodny to ukryty obraz, który pokaże się, gdy będzie przebijać przez niego światło. Będzie na nim portret Kazimierza Wielkiego i liczba „50” Nie będzie tam żadnych innych napisów. 
Nitka zabezpieczająca
50 zł Nitka zabezpieczająca. 
Gdy obejrzysz nowy banknot pod światło, zobaczysz na nim ciemną linię biegnącą z góry do dołu banknotu. Ta linia nazywana jest nitką zabezpieczającą. Widać na niej liczbę „50” i skrót „ZŁ”.
Litera, która zmienia kolor
50 zł Farba zmienna optycznie. 
Gdy lekko przechylisz banknot litera „K” zmieni się z zielonej na niebieską.
Nadruki z obu stron banknotu
50 zł recto-verso. 
Na obu stronach banknotu wydrukowane są części obrazu. Gdy popatrzysz pod światło, zobaczysz cały obraz. Na tym obrazie będzie owal a w nim korona. Owal, to spłaszczone koło.
Popatrz pod kątem/h5> 50 zł efekt kątowy. 
Gdy będziesz lekko obracać banknotem, zobaczysz albo koronę, albo liczbę „50”.
Bardzo małe napisy
50 zł mikroskopijne napisy. 
Na obu stronach banknotu znajdują się bardzo małe napisy Możesz je przeczytać tylko z pomocą szkła powiększającego.
W ultrafiolecie
50 zł w ultrafiolecie. 
Ultrafiolet, to specjalne światło w którym widać dodatkowe części banknotu. Takie światło znajduje się w specjalnych urządzeniach, które sprawdzają, czy banknot jest prawdziwy. Gdy będziesz oglądać nowy banknot w promieniach ultrafioletowych zobaczysz kwadrat. W kwadracie będzie liczba „50” i skrót „ZŁ”. Zmodernizowany banknot 100 zł. 
Na banknocie 100 złotych zobaczysz portret króla Władysława II Jagiełły.
Władysław Jagiełło był królem Polski.
Gdy obrócisz banknot zobaczysz tarczę. W środku tarczy będzie biały orzeł. Biały orzeł to godło Polski.
Banknot 100 zł – awers. 
Banknot 100 zł – rewers. 
Charakterystyczne elementy zmodernizowanego banknotu:
gdy obejrzysz banknot pod światło, na pustym, białym polu pojawi się znak wodny. Znak wodny to ukryty obraz, który pokaże się, gdy będzie przebijać przez niego światło. Na znaku wodnym zobaczysz liczbę „100” (1),
z prawej strony portretu króla zobaczysz rozetę. Gdy lekko przechylisz banknot rozeta zmieni kolor ze złotego na zielony (3),
gdy będziesz oglądał nowy banknot pod światło, zobaczysz owal, a w nim koronę (4); owal to spłaszczone koło,
liczba „100”, portret Władysława Jagiełły, orzeł w koronie, podpisy prezesa i głównego skarbnika NBP są wypukłe. Wypukłe, to znaczy, że mogą je poczuć pod palcami osoby, które nie widzą.
Nowy, lepszy znak wodny
100 zł Wzbogacony znak wodny. 
Gdy obejrzysz banknot pod światło zobaczysz znak wodny. Znak wodny to ukryty obraz, który pokaże się, gdy będzie przebijać przez niego światło. Będzie na nim portret Kazimierza Wielkiego i liczba „100” Nie będzie tam żadnych innych napisów. 
Nitka zabezpieczająca
100 zł Nitka zabezpieczająca. 
Gdy obejrzysz nowy banknot pod światło, zobaczysz na nim ciemną linię biegnącą z góry do dołu banknotu. Ta linia nazywana jest nitką zabezpieczającą. Widać na niej liczbę „100” i skrót „ZŁ”.
Rozeta zmieniająca kolor
100 zł Farba zmienna optycznie. 
Gdy lekko przechylisz banknot rozeta zmieni się z zielonej na niebieską.
Nadruki z obu stron banknotu
100 zł recto-verso. 
Na obu stronach banknotu wydrukowane są części obrazu. Gdy popatrzysz pod światło, zobaczysz cały obraz. Na tym obrazie będzie owal a w nim korona. Owal, to spłaszczone koło.
Popatrz pod kątem
100 zł efekt kątowy. 
Obróć lekko banknot. Z prawej strony portretu króla zobaczysz albo koronę, albo liczbę „100” Z lewej strony będzie słowo „STO” i liczba „100” Pomiędzy nimi zobaczysz napis „NBP”
Bardzo małe napisy
100 zł mikroskopijne napisy. 
Na obu stronach banknotu znajdują się bardzo małe napisy. Możesz je przeczytać tylko z pomocą szkła powiększającego.
W ultrafiolecie
100 zł w ultrafiolecie. 
Ultrafiolet, to specjalne światło w którym widać dodatkowe części banknotu. Takie światło znajduje się w specjalnych urządzeniach, które sprawdzają, czy banknot jest prawdziwy. Gdy będziesz oglądać nowy banknot w promieniach ultrafioletowych zobaczysz kwadrat. W kwadracie będzie liczba „100” i skrót „ZŁ”.
Bezpieczny banknot 200 złotych. 
To jest prawa strona banknotu 200 złotych z nowymi zabezpieczeniami.
Na tej stronie jest portret Zygmunta I Starego. Zygmunt I Stary był królem Polski.
Banknot 200 zł – awers. 
To jest lewa strona banknotu 200 złotych z nowymi zabezpieczeniami.
Na tej stronie jest ptak, który nazywa się orzeł. Biały orzeł to godło Polski.
Obejrzyj dokładnie orła. Na orle znajduje się litera S.
Wokół orła jest figura, która nazywa się sześciobok.
Takie figury są na Wawelu. Wawel to stary zamek w Krakowie.
Kraków to miasto, które dawniej było stolicą Polski.
Banknot 200 zł – rewers. 
Nowe zabezpieczenia banknotu 200 złotych. 
Pierwsze zabezpieczenie banknotu to nowe znaki wodne
200 zł Wzbogacony znak wodny. 
Znak wodny to specjalny obrazek.
Ten obrazek widać tylko wtedy,
gdy przebijać będzie przez niego światło.
Na banknocie 200 złotych z nowymi zabezpieczeniami. 
zobaczysz dwa znaki wodne.
Pierwszy znak wodny to portret króla Zygmunta I Starego.
Drugi znak wodny to liczba 200.
Drugie zabezpieczenie banknotu to nowa nitka
200 zł Nitka zabezpieczająca. 
Nitka to cienka linia,
która biegnie z góry na dół banknotu.
Na nitce jest liczba 200 i skrót - zł.
Nitkę możesz obejrzeć tylko,
gdy przez banknot będzie przebijać światło.
Kiedy poruszysz banknotem. 
na nitce pojawi się szachownica.
Szachownica to pole, na którym są białe i czarne kwadraty.
Kiedy poruszysz banknotem, szachownica też będzie poruszać się i zmieniać kolory.
Trzecie zabezpieczenie banknotu to specjalny nadruk
200 zł recto-verso. 
Nadruk to obrazek, który widać po obu stronach banknotu.
Na jednej stronie banknotu. 
jest pierwsza część obrazka.
Na drugiej stronie banknotu. 
jest druga część obrazka.
Kiedy będziesz oglądać banknot pod światło, zobaczysz cały obrazek.
Ten obrazek to korona w owalu. Korona to ozdoba, którą nosił na głowie król.
Owal to spłaszczone koło.
Czwarte zabezpieczenie to farba, która zmienia kolor
200 zł Farba zmienna optycznie. 
Na banknocie znajdziesz obrazek, 
który nazywa się tarcza.
Na tarczy jest szachownica i litera S.
Szachownica to pole,
na którym są białe i czarne kwadraty.
Kiedy poruszysz banknotem,
szachownica też będzie poruszać się. 
i zmieniać kolory.
Piąte zabezpieczenie to bardzo małe litery
200 zł mikrodruk. 
Na obu stronach banknotu. 
są bardzo małe napisy.
Napisy możesz odczytać tylko przy pomocy specjalnego przedmiotu.
Przedmiot, który powiększa litery nazywa się szkło powiększające.
Szóste zabezpieczenie banknotu to farba, która pojawia się i znika
200 zł farba opalizująca. 
Na banknocie jest ornament.
Ornament to piękny wzór.
Ornament jest namalowany specjalną farbą.
Jeśli poruszysz banknotem,
to farba pojawi się, albo zniknie.
Taka farba, która pojawia się i znika to farba opalizująca.
Siódme zabezpieczenie banknotu to złoty znak.
200 zł złota farba. 
Na lewej stronie banknotu znajduje się znak.
Znak składa się z liczby 200 i pięknego wzoru.
Znak jest namalowany farbą w kolorze złotym.
Ósme zabezpieczenie banknotu to dodatkowe znaki, które widać w ultrafiolecie.
200 zł w ultrafiolecie. 
Ultrafiolet to specjalne światło.
Ultrafiolet widać tyko w specjalnych urządzeniach.
Te urządzenia sprawdzają,
czy banknot jest prawdziwy.
Jeśli będziesz oglądać banknot w tym urządzeniu zobaczysz dodatkowe znaki.
Najważniejsze dodatkowe znaki na banknocie to liczba 200, skrót - zł i numer banknotu.
Pamiętaj! Zawsze sprawdzaj, czy Twoje banknoty są prawdziwe.
Poszukaj zabezpieczeń, które opisaliśmy.
Zawsze sprawdzaj 2 albo 3 zabezpieczenia.
Uważaj na banknoty, które są zniszczone i uszkodzone.
Banknoty zniszczone lub uszkodzone mogą być nieprawdziwe.
Prawdziwy banknot ma wszystkie zabezpieczenia.
Pamiętaj, że płacić możesz tylko prawdziwymi banknotami.
Możesz sprawdzić w banku czy banknot jest prawdziwy.
Wszystkie ważne informacje o banknotach znajdziesz na stronie internetowej:
www.nbp.pl/bezpiecznepieniadze. 
Jeśli nie rozumiesz tych informacji – przeczytaj informacje jeszcze raz lub poproś kogoś o pomoc!
Zanim pożyczysz pieniądze:
1. Sprawdź,
czy firma, od której chcesz pożyczyć pieniądze istnieje i czy możesz tej firmie zaufać.
Listę firm, którym możesz zaufać i pożyczyć od nich pieniądze, znajdziesz dzwoniąc za darmo pod numer telefonu 800 290 479.
Możesz też poprosić kogoś bliskiego, by sprawdził firmę za Ciebie na stronie internetowej: www.zanim-podpiszesz.pl
2. Policz, ile będzie Cię kosztowała pożyczka.
Każda firma, która pożycza pieniądze musi Cię dokładnie poinformować, ile pieniędzy będziesz musiał oddać. Musi także powiedzieć Ci, ile masz czasu na oddanie pieniędzy.
Poproś kogoś bliskiego, by to policzył za pomocą kalkulatora, który znajdzie na stronie internetowej: www.zanim-podpiszesz.pl
3. Dokładnie przeczytaj umowę. 
treść przykładowej umowy z firmą, od której pożyczasz pieniądze.
Możesz też poprosić o to osobę, do której masz zaufanie.
Sprawdź:
czy opłaty za pożyczenie Ci pieniędzy, nie są dużo większe niż w innych firmach pożyczających pieniądze?
czy firma może Cię dodatkowo ukarać za nie oddanie pieniędzy na czas?
czy będziesz musiał dodatkowo zapłacić za wydanie decyzji o pożyczeniu Ci pieniędzy?
czy będziesz musiał zapłacić za wizytę przedstawiciela firmy u Ciebie w domu?
ZAWSZE PYTAJ, JEŚLI CZEGOŚ NIE ROZUMIESZ.
Jeżeli nie jesteś pewien, czy wszystko zrozumiałeś, porozmawiaj z osobą, która się na tym zna, na przykład z prawnikiem.
4. Jeśli nie rozumiesz treści umowy, nie podpisuj tej umowy.
Zawsze podpisuj tylko te dokumenty, które w całości rozumiesz.
Jeśli firma, od której chcesz pożyczyć pieniądze, nie chce lub nie umie odpowiedzieć na Twoje pytania, nie pożyczaj od tej firmy pieniędzy.
50-lecie działalności Polskiego Stowarzyszenia na Rzecz Osób z Upośledzeniem Umysłowym na monetach NBP. 
24 października 2013 roku Narodowy Bank Polski wprowadza do obiegu monety z okazji 50-lecia Polskiego Stowarzyszenia na Rzecz Osób z Upośledzeniem Umysłowym o nominałach 10 zł i 2 zł.
Gabinet Prezesa NBP bez tajemnic.
Ten film to wyjątkowa możliwość zobaczenia, gdzie pracuje Prezes Narodowego Banku Polskiego - najważniejszej instytucji finansowej naszego kraju.
Znajdujemy się na pierwszym piętrze budynku centrali Narodowego Banku Polskiego przy ulicy Świętokrzyskiej w Warszawie. Za tymi drzwiami na co dzień pracuje prezes NBP profesor Marek Belka i odbywają się posiedzenia Zarządu NBP oraz Rady Polityki Pieniężnej.
Na prawo od wejścia jest gablota, w której znajdują się wartościowe pamiątki - monety i banknoty- które Prezes NBP otrzymał w prezencie od delegacji innych banków centralnych. Na uwagę zwraca ich kolor oraz kształt.
Nieco dalej znajduje się wejście do niewielkiego saloniku z okrągłym stolikiem pośrodku, gdzie Prezes NBP spotyka się ze swoimi gośćmi, zaś z tego pokoju można przejść bezpośrednio do dużej sali, w której odbywają się posiedzenia zarządu NBP oraz Rady Polityki Pieniężnej. Ze względu na wagę podejmowanych decyzji, podczas posiedzeń sala ta jest bardzo dobrze chroniona. W sali stoi długi stół, przy którym zasiadają osoby biorące udział w spotkaniu.
Na końcu korytarza jest przejście do gabinetu Prezesa. W gabinecie, poza typowym sprzętem biurowym, na ścianach znajdują się zabytkowe obrazy, w tym dwa autorstwa wybitnego polskiego malarza – Jacka Malczewskiego.
Zwiedzający mogą wejść do gabinetu Prezesa tylko raz w roku – podczas Dni Otwartych organizowanych przez NBP. Nawet pracownicy banku mają ograniczony dostęp do tej części budynku. Tak więc film ten to naprawdę niepowtarzalna okazja zajrzenia za kulisy świata finansów.
Nauka i praca osób z niepełnosprawnością intelektualną. 
Wstęp, czyli o czym jest ta książka?
Ta książka mówi o osobach z niepełnosprawnością intelektualną w Polsce. O tym, jak się uczą, gdy są dziećmi i młodymi ludźmi i o tym, czy pracują, kiedy są dorośli.
Dużo dzieci niepełnosprawnych nie chodzi do zwykłej szkoły razem z innymi dziećmi z sąsiedztwa. Uczą się w osobnej szkole specjalnej. A niektóre dzieci uczą się tylko w domu.
Dorosłe osoby niepełnosprawne nie mogą znaleźć pracy.
Nic nie robią, choć bardzo chciałyby pracować.
W tej książce przeczytacie o tym, w jaki sposób i kto może im pomóc.
Czego dowiedzieliśmy się o sytuacji w Polsce?
Prawo w Unii Europejskiej i w Polsce mówi, że wszystkie dzieci mają się uczyć i wszyscy ludzie dorośli mogą pracować.
Mówi też, że wszyscy obywatele mają takie same prawa. Każdy, bez względu na stan jego zdrowia i sprawność.
Sprawdziliśmy, jak to rzeczywiście wygląda.
Sprawdziliśmy, w jaki sposób władze państwa przestrzegają tych praw.
Nie wszystko jest dobre.
Znaleźliśmy takie przepisy, które trzeba zmienić oraz takie niedobre działania, które koniecznie należy poprawić. Chodzi przecież o to, aby wszystkie osoby niepełnosprawne mogły żyć tak samo jak inni obywatele w Polsce.
Jeżeli ktoś sam nie może sobie poradzić, powinien otrzymać pomoc.
W jakich szkołach uczą się dzieci niepełnosprawne intelektualnie?
Większość dzieci z niepełnosprawnością intelektualną uczy się w szkołach specjalnych.
Są to osobne szkoły tylko dla dzieci niepełnosprawnych. Uczniowie szkół specjalnych rzadko kontaktują się z dziećmi sprawnymi. Nie znają ich.
Niewielka liczba dzieci uczy się w szkołach integracyjnych albo w klasach integracyjnych. W szkołach tych dzieci sprawne i niepełnosprawne uczą się razem. W klasach integracyjnych na lekcji powinno zawsze być dwóch nauczycieli. Jeden nauczyciel prowadzi lekcję, a drugi pomaga uczniom.
Niektóre dzieci z niepełnosprawnością intelektualną uczą się w zwykłych szkołach, do których chodzą wszystkie dzieci z sąsiedztwa. Szkoły te nazywają się szkołami ogólnodostępnymi. Niestety w tych szkołach uczniowie niepełnosprawni często nie otrzymują potrzebnej pomocy.
Niektóre dzieci, szczególnie te głęboko niepełnosprawne, uczą się w ośrodkach edukacyjno−rehabilitacyjno−wychowawczych. Tam jest nauka i rehabilitacja w jednym budynku. To ważne.
Niewielka część uczniów nie chodzi do szkoły. Nauczyciel przychodzi do ich domu i tam odbywają się lekcje. Nazywa się to nauczaniem indywidualnym.
Dzieci, które mają tylko nauczanie w domu, rzadko spotykają się z innymi dziećmi. Nie biorą udziału we wspólnych zabawach i ciekawych wydarzeniach. Żyją w całkowitym odosobnieniu.
O tym, gdzie dziecko będzie się uczyć, powinni decydować rodzice lub prawni opiekunowie. W wyborze szkoły pomaga poradnia psychologiczno–pedagogiczna. Po zbadaniu dziecka specjaliści powinni zaproponować najlepszą dla niego szkołę.
Zdarza się też, że dziecko nie uczy się wcale. To bardzo duża krzywda i naruszenie prawa.
Niektóre dzieci nie mieszkają ze swoimi rodzicami. Żyją wtedy w specjalnych instytucjach, w tak zwanych domach pomocy społecznej lub w internatach. Tam też chodzą do szkoły.
Starsi uczniowie z niepełnosprawnością intelektualną po skończeniu szkoły podstawowej i gimnazjum mogą uczyć się dalej w specjalnych szkołach zawodowych lub specjalnych szkołach przysposobienia do pracy.
Co należy zmienić?
Zbyt mało dzieci niepełnosprawnych uczy się w zwykłych szkołach razem z kolegami z sąsiedztwa. Mało jest też szkół integracyjnych. Nie wszystkie dzieci w takich szkołach otrzymują specjalną pomoc i często nie mogą sobie same poradzić. To trzeba zmienić.
Władze państwa powinny tak zorganizować naukę, żeby wszystkie dzieci mogły chodzić do szkół blisko domu i aby był dla nich nauczyciel wspomagający.
Również ci uczniowie, którzy mają tylko nauczanie w domu, powinni móc chodzić do szkoły na niektóre zajęcia.
Ale najlepiej, żeby takich uczniów w ogóle nie było, żeby wszyscy uczyli się w szkole.
Co osoba niepełnosprawna może robić po skończeniu szkoły?
Każda osoba, która ma trudności w funkcjonowaniu, może zgłosić się do zespołu do spraw orzekania o niepełnosprawności. Taki zespół istnieje w każdym powiecie. Zespół wydaje orzeczenia o tym, czy osoba jest niepełnosprawna.
Są trzy stopnie niepełnosprawności: lekki, umiarkowany i znaczny. Zespół może dodatkowo orzec, że osoba nie poradzi sobie w życiu samodzielnie. Wtedy bardzo często kieruje ją do warsztatu terapii zajęciowej, a nie do pracy.
Osoby, które mają umiarkowany lub znaczny stopień niepełnosprawności, według przepisów są niezdolne do pracy. Mogą pracować tylko w zakładach chronionych.
Inni pracodawcy, którzy chcą je zatrudnić, muszą starać się o specjalną zgodę.
To ogranicza dostęp osób niepełnosprawnych do pracy. Nie jest dobre dla ich rozwoju zawodowego i dla ich życia. Są przez to krzywdzone. To jest dyskryminacja, czyli brak równych szans dla osób niepełnosprawnych.
Co należy zmienić?
Polski sposób orzekania o niepełnosprawności nie odpowiada standardom międzynarodowym. Ogranicza osobie niepełnosprawnej szansę na podjęcie pracy.
Każdy powinien mieć możliwość wybrania rodzaju i miejsca pracy.
W Polsce potrzebne są zmiany w orzekaniu o niepełnosprawności.
Większość osób z niepełnosprawnością intelektualną po skończeniu szkoły nie uczestniczy w żadnych zajęciach. Nie uczy się dalej i nie pracuje.
Niestety nie wszystkie osoby niepełnosprawne wierzą w to, że mogą pracować. Czasami nie wierzy w to również rodzina. Boją się, że stracą rentę socjalną.
Polskie prawo o rentach ogranicza osobom niepełnosprawnym możliwości zarabiania. Jeżeli osoba niepełnosprawna będzie zarabiać więcej pieniędzy, to wypłata jej renty zostanie zawieszona.
Choć będzie mieć większą pensję, to w sumie nie będzie mieć więcej pieniędzy, bo nie dostanie renty.
To jest złe dla osób niepełnosprawnych. To jest dyskryminacja.
Co należy zmienić?
Trzeba zmienić prawo, żeby osoby niepełnosprawne intelektualnie mogły pracować i jednocześnie otrzymywać rentę.
Warsztaty terapii zajęciowej. 
Dużo osób z niepełnosprawnością intelektualną przygotowuje się do pracy zawodowej w warsztatach terapii zajęciowej.
Uczestnicy warsztatów zdobywają różne umiejętności potrzebne w życiu albo w pracy, na przykład: u ogrodnika, u stolarza, u krawcowej lub w kuchni.
Mają też różne inne zajęcia. Uczą się samodzielnie jeździć autobusami lub tramwajami. Chodzą razem do teatru, kina, kawiarni, żeby wiedzieć jak się tam zachować. Uczą się, jak rozmawiać przez telefon, załatwiać ważne sprawy w urzędach. Rozmawiają o swoich problemach z instruktorami.
Środowiskowe domy samopomocy. 
Osoby, które potrzebują większego wsparcia i pomocy, mogą chodzić do środowiskowych domów samopomocy.
Ponieważ mało jest takich ośrodków, czasami muszą długo czekać na miejsce.
W ośrodkach organizowane są zajęcia w różnych pracowniach: gospodarstwa domowego, plastycznej, ceramicznej i wielu innych.
Uczestnicy mają też ćwiczenia rehabilitacyjne, grają na instrumentach, śpiewają. Chodzą na wycieczki. Biorą udział w ciekawych imprezach.
Środowiskowe domy samopomocy powinny umożliwić aktywne spędzanie czasu.
Szkolenia zawodowe. 
Pracy trzeba się nauczyć. W Polsce jest bardzo mało szkoleń zawodowych dostosowanych do potrzeb osób z niepełnosprawnością intelektualną.
Organizacją takich szkoleń powinny zajmować się powiatowe urzędy pracy. Jednak pracujące tam osoby nie wiedzą, jak je organizować. Nie wiedzą, co jest rzeczywiście potrzebne osobom z niepełnosprawnością intelektualną. Czasami szkolenia organizują im różne stowarzyszenia i fundacje.
Co należy zmienić?
Dorosłe osoby z niepełnosprawnością intelektualną często zapominają tego, czego nauczyły się w szkole.
Powinien powstać taki system wsparcia, żeby dorosłe osoby niepełnosprawne intelektualne również mogły chodzić na różne kursy i szkolenia.
Co trzeba zrobić, żeby osoby niepełnosprawne były dobrze przygotowane do podjęcia pracy?
Polskie prawo gwarantuje wszystkim obywatelom równe prawa, w tym prawo do wyboru zawodu.
Mówi o tym Konstytucja Rzeczpospolitej Polskiej. Jest to najważniejszy dokument w każdym kraju, w którym jest spis praw i obowiązków każdego obywatela.
Wszystkie sprawy, które dotyczą rehabilitacji osób niepełnosprawnych, są zapisane w Ustawie o rehabilitacji zawodowej i społecznej oraz zatrudnianiu osób niepełnosprawnych. Jest to dokument, w którym jest napisane, jak nasze państwo powinno pomagać osobom niepełnosprawnym w ich życiu.
Za sprawy osób niepełnosprawnych odpowiada Pełnomocnik Rządu do Spraw Osób Niepełnosprawnych.
Jest to przedstawiciel rządu, który zajmuje się sprawami osób niepełnosprawnych.
Mimo ciągłych zmian w prawie, osoby z niepełnosprawnością intelektualną mają duże trudności w uzyskaniu informacji. 
i pomocy. Trudno im uzyskać poradę zawodową, znaleźć dobre szkolenie zawodowe oraz pracę.
Osoby, które są gotowe do podjęcia pracy, powinny zgłosić się do urzędu pracy. Tam urzędnik zarejestruje każdą osobę jako osobę poszukującą pracy albo bezrobotną.
Po zarejestrowaniu pracownicy urzędu powinni pomóc osobie niepełnosprawnej znaleźć odpowiednią pracę lub potrzebne szkolenie.
Niektóre osoby niepełnosprawne nie potrafią samodzielnie załatwiać spraw związanych z szukaniem pracy. Potrzebują wtedy pomocy. Taka pomoc nazywa się pośrednictwem pracy.
Czasami osoby niepełnosprawne nie posiadają odpowiednich umiejętności, żeby zostać zatrudnionymi. Muszą wtedy lepiej się przygotować. To znaczy nauczyć się odpowiednich umiejętności zawodowych, takich jak na przykład sprzątanie, prasowanie lub pakowanie.
Umiejętności zawodowych najlepiej nauczyć się na praktykach u pracodawcy. Na przykład pracownik kuchni potrzebuje innych umiejętności niż pracownik w sklepie.
Na osobę, która chodzi na praktyki, mówi się praktykant.
Praktykant jeszcze nie jest pracownikiem i nie podpisuje umowy o pracę. Na praktykach potrzebna jest osoba wspierająca.
Ta osoba to trener pracy. Jest ona przygotowana do wspie− rania osoby niepełnosprawnej intelektualnie w pracy. Pomaga jej, gdy sama nie może sobie poradzić.
Czasami osoby niepełnosprawne uczestniczą w stażu. Staż jest podobny do praktyki. Osoba, która odbywa staż, nazywa się stażystą.
Po praktykach lub po stażu łatwiej jest zdecydować się na podjęcie konkretnej pracy. Wybrać, gdzie się chce pracować i co chce się robić.
Niektóre osoby z niepełnosprawnością intelektualną mówią niewyraźnie i wstydzą się wypowiadać. Wszyscy mogą uczyć się występowania we własnym imieniu, na przykład na spotka− niach self–adwokatów.
Grupy self–adwokatów tworzą same osoby niepełnosprawne. Gdy spotykają się i rozmawiają na ważne tematy.
Co należy zmienić?
Rząd powinien stworzyć osobom niepełnosprawnym intelektualnie szansę skorzystania z pomocy trenera pracy i innych specjalistów.
Otrzymanie renty socjalnej uniemożliwia zarejestrowanie się w urzędzie pracy jako bezrobotny.
Taka osoba może być tylko wpisana jako poszukująca pracy, a to oznacza, że będzie mogła skorzystać tylko z niektórych form pomocy.
Polskie przepisy są dla osób niepełnosprawnych dyskryminujące. Należy je zmienić.
Co trzeba zrobić, żeby osoby niepełnosprawne intelektualnie otrzymały pracę?
Często osoby z niepełnosprawnością spotykają się z brakiem zrozumienia i złym nastawieniem. Niektórzy ludzie uważają, że wszystkie osoby niepełnosprawne intelektualnie nie potrafią pracować i są niesamodzielne.
Takie postawy można nazwać uprzedzeniami.
Jeżeli ktoś chce pracować, to może poprosić o pomoc w specjalnej instytucji, na przykład w Centrum DZWONI.
W kilku miastach w Polsce działają ośrodki o nazwie Centrum Doradztwa Zawodowego i Wspierania Osób Niepełnosprawnych Intelektualnie − w skrócie: Centrum DZWONI.
Pracujący tam psychologowie i doradcy zawodowi pomagają osobie niepełnosprawnej intelektualnie określić to, co chciałaby i mogła robić w pracy zawodowej.
Czy osoba ubezwłasnowolniona może pracować?
Duży problem z podjęciem pracy mają osoby niepełnosprawne intelektualnie, które zostały całkowicie ubezwłasnowolnione.
W Polsce żyje dużo osób z niepełnosprawnością intelektualną, które same nie decydują o sobie, dlatego że zostały ubezwłasnowolnione przez sąd.
O ubezwłasnowolnienie występują najczęściej rodzice lub po ich śmierci ktoś inny z rodziny. Ubezwłasnowolnienie może być częściowe lub całkowite.
Kiedy osoba jest całkowicie ubezwłasnowolniona, sąd wyznacza dla niej opiekuna.
Załatwia on wszystkie sprawy za osobę niepełnosprawną.
Jeżeli osoba jest częściowo ubezwłasnowolniona sąd wyznacza dla niej kuratora.
Osoba częściowo ubezwłasnowolniona niektóre sprawy może załatwiać samodzielnie.
Ubezwłasnowolnienie nie jest dobre dla większości osób niepełnosprawnych intelektualnie. Wiele z nich potrafi i chciałoby samodzielnie decydować o swoich sprawach.
Przepisy powinny pomagać osobom z niepełnosprawnością intelektualną, a nie ograniczać ich wolność.
Co należy zmienić?
Osoby niepełnosprawne potrzebują różnych form pomocy, które będą wspierać je w samodzielności.
Potrzeba bardzo dobrych i jasnych przepisów, żeby osoby niepełnosprawne wiedziały, jakie mają prawa i korzystały z nich.
Gdzie mogą pracować osoby niepełnosprawne intelektualnie?
W Polsce istnieją dwa rodzaje zakładów pracy, które są specjalnie przygotowane do zatrudnienia osób niepełnosprawnych. To zakłady aktywności zawodowej i zakłady pracy chronionej. Zakłady te otrzymują pieniądze od państwa na stworzenie specjalnych warunków pracy dla osób niepełnosprawnych.
Jest to tak zwany chroniony rynek pracy.
W zakładzie aktywności zawodowej osoby niepełnosprawne pracują i jednocześnie zdobywają doświadczenie, aby podjąć pracę w zwykłym zakładzie pracy. Żeby pracować w zakładzie aktywności zawodowej trzeba mieć orzeczenie o znacznym stopniu niepełnosprawności. Osoby pracujące w tych zakładach biorą też udział w zajęciach rehabilitacyjnych.
W zakładzie pracy chronionej częściej zatrudnione są osoby lekko i umiarkowanie niepełnosprawne. Zakłady pracy chronionej zatrudniają bardzo mało osób z niepełnosprawnością intelektualną. Czasami niepełnosprawni pracownicy skarżą się, że w zakładach pracy chronionej są złe warunki pracy.
Zakłady aktywności zawodowej i zakłady pracy chronionej różnią się między sobą. To nie jest to samo.
Co należy zmienić?
Rząd powinien zwiększyć liczbę zakładów aktywności zawodowej, żeby więcej osób z niepełnosprawnością intelektualną mogło tam pracować.
Należy zmienić przepisy o zakładach aktywności zawodowej, żeby osoby z umiarkowanym stopniem niepełnosprawności mogły też tam pracować.
W państwach należących do Unii Europejskiej popularne jest zatrudnienie wspomagane na otwartym rynku pracy. Otwarty rynek pracy to zwykłe zakłady pracy. Zatrudnienie wspomagane, to taki rodzaj pracy, kiedy osobie niepełnosprawnej pomaga trener pracy.
W Polsce zatrudnienie wspomagane zaczęło się we Wrocławiu. Od kilku lat działa tam program „Trener Pracy Wspomaganej”. Trener pracy pomaga osobie niepełnosprawnej intelektualnie znaleźć pracę i nauczyć się dobrze wykonywać swoje obowiązki.
Problemem jest to, że w Polsce jest bardzo mało trenerów pracy. Cały czas brakuje odpowiednich przepisów.
Co należy zmienić?
Rząd Polski powinien wspierać osoby niepełnosprawne intelektualnie w podejmowaniu pracy. Powinna zostać uchwalona ustawa o zatrudnieniu wspomaganym.
Zatrudnienie wspomagane powinno być zorganizowane w każdym mieście.
W Polsce sprawami złego traktowania pracowników zajmuje się Państwowa Inspekcja Pracy oraz Okręgowe Inspektoraty Pracy. Wszystkie prawa dotyczące pracy są zapisane w Kodeksie Pracy. Jeżeli osoba niepełnosprawna uważa, że jest dyskryminowana w pracy albo podczas starania się o pracę, to może swoją sprawę zgłosić do sądu pracy.
Co jeszcze należy zmienić, żeby osoby niepełnosprawne mogły lepiej żyć?
Osoby niepełnosprawne intelektualnie chcą wiedzieć, jak żyją inne osoby niepełnosprawne w Polsce. Warto, żeby te informacje były zgromadzone w jednym miejscu, na przykład w książce albo na stronie internetowej, która będzie napisana w łatwy sposób.
W Polce ludzie nie znają osób niepełnosprawnych i dlatego źle o nich myślą. Władze powinny podjąć działania na rzecz zmiany wizerunku osób z niepełnosprawnością intelektualną.
Osoby z niepełnosprawnością intelektualną, żeby lepiej żyć potrzebują wsparcia innych osób. Rząd powinien zapewnić osobom niepełnosprawnym i ich rodzinom potrzebną pomoc oraz przygotować informację, jak tę pomoc otrzymać. Rodziny osób niepełnosprawnych też potrzebują pomocy. Rząd powinien stworzyć dobry program wsparcia osób niepełnosprawnych intelektualnie i ich rodzin. Program ten musi obejmować dzieci, młodzież, dorosłych i starszych.
Osoby niepełnosprawne nie chcą mieszkać w dużych domach pomocy społecznej. Nie chcą żyć w zamkniętych instytucjach. Rząd powinien zlikwidować takie domy pomocy społecznej i dać osobom niepełnosprawnym szansę życia w mieszkaniach chronionych.
Wiele osób niepełnosprawnych i ich rodzin żyje bardzo skromnie. Jedynym ich źródłem utrzymania jest niska renta. Tym osobom rząd powinien zwiększyć wysokość rent. Sprawa przyznawania rent osobom niepełnosprawnym jest niejasna i niekorzystna dla osób niepełnosprawnych. Należy zmienić te przepisy.
Ministerstwa powinny zacząć współpracować ze sobą i z różnymi stowarzyszeniami, żeby zapewnić lepsze szanse osobom niepełnosprawnym.
Posłowie i senatorowie zasiadający w Parlamencie powinni częściej spotykać się z osobami niepełnosprawnymi intelektualnie, żeby dowiedzieć się, czego potrzebują te osoby.
Politycy powinni częściej mówić o osobach niepełnosprawnych intelektualnie i działać w ich sprawie.
Mój komputer. 
Pomocne narzędzie dla osoby z niepełnosprawnością intelektualną.

Komputery są różne.
Komputer to urządzenie, które potrafi wykonać Twoje polecenia. Polecenia są podawane w specjalny sposób. Komputer może być używany do bardzo różnych prac.
Na komputerze można pisać i poprawiać teksty.
Można liczyć. Można rysować obrazy.
Komputer może służyć jako aparat fotograficzny.
Można na nim słuchać muzyki i oglądać filmy.
Komputer może służyć też do grania w gry.
Komputer może łączyć się z innymi komputerami. Komputer można wykorzystywać do wielu prac, o ile ktoś wcześniej to przewidział i umożliwił takie prace.
Komputery można podzielić na komputery stacjonarne i przenośne.
Komputer stacjonarny. 
Komputer stacjonarny, to komputer, którego zazwyczaj nie przenosi się. Zajmuje sporo miejsca, ponieważ składa się z kilku oddzielnych części.
Musi być podłączony do prądu.
Najważniejsza część komputera stacjonarnego to jednostka centralna. Jest to metalowe pudło. W nim znajdują się elektroniczne części, dzięki którym komputer pracuje.
Do jednostki centralnej musi być podłączony monitor. Monitor to urządzenie z ekranem, na którym wyświetlany jest obraz, który powstaje w czasie pracy komputera.
Klawiatura to urządzenie składające się z klawiszy z literami, cyframi oraz z klawiszy o innym znaczeniu. Klawiatura służy do pisania różnych tekstów. W komputerze stacjonarnym klawiatura musi być podłączona do jednostki centralnej.
Mysz ułatwia pracę z komputerem.
Dzięki myszy można wskazywać na monitorze symbole. Można zaznaczać nią tekst.
Na ekranie znajduje się kursor myszy. Porusza się on po ekranie tak, jak Ty prowadzisz myszkę po stole.
Aby uruchomić program, najedź kursorem myszki na symbol tego programu. Kliknij dwa razy. Na monitorze pojawi się pierwszy ekran wybranego programu.
Komputery przenośne. 
Komputer przenośny to komputer przeznaczony do częstego noszenia ze sobą. Taki komputer nazywa się notebook (czytaj: notbuk) lub laptop. Kiedyś były to różne urządzenia.
Dziś obie nazwy oznaczają to samo.
Laptop to komputer, w którym jednostka centralna, klawiatura i monitor połączone są w jedną całość. Laptopy rozkładają się jak kuferek. W górnej części znajduje się monitor, w dolnej klawiatura i inne urządzenia.
Laptopy są bardzo lekkie.
Łatwo się je przenosi. Powinny być noszone w torbach lub pokrowcach. Jeśli masz laptop, postaraj się o dobrą torbę. Dobra torba chroni laptop przed uszkodzeniem.
W laptopach jest touchpad (czytaj: taczpad). Touchpad zastępuje myszkę. Nie zajmuje on miejsca i jest zawsze w laptopie. Posługiwanie się touchpadem jest trochę trudniejsze niż myszką. Jeśli masz problem z posługiwaniem się touchpadem, możesz podłączyć myszkę do laptopa.
Laptopy można podłączyć do prądu wtyczką. Mogą one też pracować na baterii. Pamiętaj o ładowaniu baterii. Bateria się ładuje, gdy laptop jest podłączony do prądu. Nie pracuj zbyt długo na laptopie odłączonym od prądu.
Po kilku godzinach bateria się rozładuje. Pamiętaj o podłączaniu laptopa do prądu, gdy tylko masz taką możliwość.
Smartfon i tablet to także urządzenia przenośne. Czasem nazywa się je urządzeniami mobilnymi. Ich główne części to dość duży płaski ekran i kilka przycisków po bokach na obudowie.
Ekran smartfona i tabletu reaguje na dotyk palców. Takie ekrany nazywane są ekranami dotykowymi.
Żeby użyć smartfona i tabletu musisz dotknąć ekranu w odpowiednim miejscu lub przesuwać po ekranie palcami. Urządzenia te mogą na różne sposoby łączyć się z internetem.
Smartfon ma mniejszy rozmiar niż tablet, mieści się najczęściej w dużej kieszeni. Służy jako telefon. Można telefonować i wysyłać smsy. Może też służyć jako mały komputer do pisania, grania czy słuchania muzyki.
Tablet rzadko służy jako telefon.
Na tablecie można grać. Można pisać teksty. Można oglądać zdjęcia i filmy.
Można robić zdjęcia. Można nagrywać filmy. Można pracować w internecie.
Można słuchać muzyki.
Tabletem lub smarfonem możesz zrobić zdjęcie samemu sobie. Trzeba tyko włączyć aparat na tablecie lub smartfonie, wyciągnąć rękę i zrobić minę. Takie zdjęcie nazywa się selfie. Możesz też zrobić sobie selfie z grupą przyjaciół. Albo z Papieżem.
Co komputer ma w środku. 
Wszystkie informacje, z jakimi masz do czynienia używając komputera są zapisywane na dyskach.
Dysk to urządzenie, na którym jest zapisywane to, co wprowadzasz do komputera. To są dane. Dane te nie znikają po odłączeniu komputera od prądu. Dlatego jak raz zapiszesz zdjęcie, będzie ono stale znajdować się na dysku. Zniknie dopiero kiedy je skasujesz.
Albo zniknie, kiedy dysk się zepsuje.
Dysk twardy to dysk, który znajduje się w środku w komputerze. Możesz posługiwać się też dyskiem przenośnym, który podłączasz do komputera.
Pendrive (czytaj: pendrajw) to przenośny, mały dysk. Jest tak mały, że możesz schować go do kieszeni lub portfela. Skorzystaj z pendrive, jeśli chcesz przenieść swój dokument z jednego komputera na inny.
Wszystko, co utworzysz w komputerze to pliki. Muzyka, zdjęcia, narysowane na komputerze obrazki, napisane teksty − to wszystko są pliki. Zainstalowana gra składa się z bardzo wielu plików.
Każdy plik ma nazwę. Swoim plikom Ty nadajesz nazwy, kiedy je pierwszy raz zapisujesz na dysku. Plik ma też swój rozmiar.
Jeśli na pendrivie lub na dysku zapiszesz bardzo dużo plików, kolejne mogą się nie zmieścić.
Plik można stworzyć, a potem go zmieniać. Żeby pliku używać, trzeba najpierw go tworzyć. Można zmienić jego nazwę.
Można go skopiować na pendrive. Można go skasować.
Na dysku jest zazwyczaj bardzo dużo plików. Pliki przechowywane są w folderach.
Folder to rodzaj komputerowej teczki z nazwą. Trzymasz w niej pliki powiązane tematycznie. Foldery ułatwiają utrzymanie porządku na dysku. Łatwiej jest znaleźć potrzebny plik.
Na przykład:
Czasem ważne dokumenty trzymasz w teczce lub pudełku. Podobnie jest z folderami w komputerze. Wszystkie Twoje zdjęcia możesz trzymać w folderze ZDJĘCIA.
Można też folder ze zdjęciami podzielić na kolejne foldery dla zdjęć z różnych wydarzeń. Tak jak w pudle zdjęcia z różnych wydarzeń trzymane są w osobnych kopertach.
W dużym folderze ZDJĘCIA możesz mieć podfoldery dla każdego wydarzenia.
Na przykład:
Moje urodziny, Wycieczka do Gdańska, Moja praca.
Na laptopach i komputerach stacjonarnych foldery można obejrzeć korzystając z ikony „  ”. Na tabletach i smarfonach służy do tego Menedżer Plików.
Korzystam z aplikacji. 
Aplikacja to program, który uruchamia się na komputerze. Każda gra, odtwarzacz filmów czy muzyki to aplikacja. Aplikacje instaluje się samemu. Potrzebne są do tego programy instalacyjne.
Bądź bardzo ostrożny przy instalowaniu aplikacji. Nie wszystkie aplikacje są bezpieczne. Nie instaluj aplikacji, jeśli nie wiesz skąd pochodzą. Przede wszystkim unikaj instalowania aplikacji pochodzących z internetu. Uważaj, bo poza aplikacją, którą chcesz zainstalować, mogą zainstalować się też inne programy.
Nie zawsze te programy są bezpieczne dla Twojego komputera i Twoich danych.
Apka to skrót używany do określenia aplikacji na tablecie lub smartfonie.
Dokument to plik, który ktoś stworzył w aplikacji i zapisał na komputerze. Na przykład napisany tekst, piosenka czy film to dokument. Każdy dokument musi być nazwany i umieszczony na dysku w folderze.
Kiedy patrzysz na ekran uruchomionego komputera widzisz dużo obrazków.
To są ikony. Ikona to symbol aplikacji, którą możesz uruchomić na komputerze.
Ikona to też symbol dokumentu, który możesz otworzyć.
Edytor tekstu. 
Edytor tekstu to aplikacja, w której można tworzyć teksty – pisać listy, wiersze, opowiadania.
W edytorze tekstu można pisać tekst literami o różnym kształcie, rozmiarze i kolorze. Można też łatwo poprawiać błędy.
Stworzony tekst powinien być zapisany, żeby nie zniknął po wyłączeniu edytora. Taki zapisany tekst to dokument.
W czasie zapisywania dokumentu użytkownik wybiera dla niego folder i nadaje dokumentowi nazwę.
Najpopularniejsze edytory to Microsoft Word i Open Office Word.
Arkusz kalkulacyjny. 
Arkusz kalkulacyjny to aplikacja, w której można wykonywać obliczenia. Dane wpisujesz do arkusza. Cały arkusz składa się z komórek. Do komórki można wpisać liczbę. Można też wpisać tekst wyjaśniający co jest w sąsiedniej komórce. Można pisać różnymi kolorami. Można wypełniać komórki różnymi kolorami. Można rysować tabelki. W komórce można też zapisać działania arytmetyczne, czyli dodawanie, odejmowanie, mnożenie, dzielenie.
Na przykład: W książeczce z tej serii pod tytułem „Moje wydatki" jest tabelka do planowania wydatków. Taką tabelkę możesz stworzyć w arkuszu kalkulacyjnym. Tu możesz zapisywać swoje wydatki. Jeśli dobrze wpiszesz działania do komórek, arkusz sam policzy ile pieniędzy wydałeś.
Wprowadzone dane trzeba zapisać, aby nie zniknęły po wyłączeniu arkusza kalkulacyjnego. Zapisane dane to dokument także nazywany arkuszem.
Najpopularniejsze arkusze kalkulacyjne to Microsoft Excel oraz Open Office Calc.
Program prezentacyjny. 
Czy brałeś kiedyś udział w jakimś szkoleniu? Albo czy byłeś na konferencji? Czy pamiętasz jak prowadzący wyświetlał duże plansze na ścianie lub na białym ekranie? Te plansze pomagały mu. Prowadzący używał prezentacji. Miał ją zapisaną w swoim komputerze. Prezentację zrobił w programie prezentacyjnym.
Program prezentacyjny to program do tworzenia plansz z wyjaśnieniami i ilustracjami.
Dokument składający się z plansz nazywany jest prezentacją.
Plansza nazywana jest slajdem. Na slajdzie można umieszczać tekst, tabelkę, obrazki, linie, strzałki i inne figury. Można też wstawić piosenkę lub film.
Każdą prezentację trzeba zapisać. Inaczej zniknie po wyłączeniu programu prezentacyjnego.
Do najpopularniejszych programów prezentacyjnych należą Microsoft Power Point i Open Ofice Impress.
Inne aplikacje. 
Edytory graficzne to aplikacje do rysowania obrazków i poprawiania zdjęć. Można rysować własne obrazki. Można poprawiać zdjęcia. Można korzystać z zestawu kształtów i symboli zawartych w edytorze graficznym. Można wykorzystywać ogromną liczbę kolorów do wypełniania kształtów.
Aby narysować dowolny obrazek wybierz z menu pióro lub pędzelek. Poruszaj myszką tak, jakbyś nią rysował na stole. Na ekranie będzie powstawał Twój rysunek.
Istnieje bardzo dużo aplikacji graficznych:
Paint, Draw, IrfanView, Gimp, Photoshop.
Żeby Ci milej pracowało się na komputerze stacjonarnym, laptopie, tablecie lub smartfonie, możesz ustawić sobie tapetę. Tapeta to wzór albo zdjęcie umieszczone na ekranie urządzenia jako tło. W każdym urządzeniu znajdują się gotowe tapety. Tapetą może być też własne zdjęcie lub rysunek stworzony w edytorze graficznym.
Po uruchomieniu urządzenia pojawia się pulpit. Na pulpicie znajdują się ikony aplikacji do uruchomienia. Pulpit może być ozdobiony tapetą. Na obrazku obok widać pulpit smarfona z tapetą z psem.
Jeśli korzystanie z komputera sprawia Ci trudność, skorzystaj z ułatwień dostępu. Jednym z nich jest program LUPA. Program LUPA powiększa wskazany przez Ciebie fragment ekranu.
Innym ułatwieniem jest możliwość dyktowania tekstu, który jest zapisywany automatycznie. W każdym urządzeniu można znaleźć jeszcze inne ułatwienia.
Są też inne aplikacje do zainstalowania, które pomagają w korzystaniu z komputerów. 
Co mogę podłączyć do komputera. 
Często trzeba dokument wydrukować.
Do tego potrzebna jest drukarka. Drukarkę można podłączyć do komputera stacjonarnego lub laptopa. Przed drukowaniem sprawdź czy jest papier w drukarce. Niektóre drukarki mogą drukować dokument kolorowy. Inne drukują tylko na czarno i szaro.
Aby wydrukować dokument znajdź w aplikacji ikonę drukarki. Możesz też poszukać w menu polecenia Plik, a w nim – polecenia Drukuj.
Nowością na rynku są drukarki 3D.
Są to drukarki, które tworzą figury. Najczęściej są to plastikowe figurki. Do takiego drukowania można użyć też gumy, metalu, albo czekolady. Drukarki 3D drukują zabawki, ubrania, protezy, czekoladki.
Skaner to urządzenie dzięki któremu można zapisać na dysku zdjęcie lub tekst, który mamy tylko na kartce. Kartkę wkładamy do skanera. Skaner robi kopię kartki i zapisuje to, co na niej jest w formie pliku.
Mały krążek z bardzo gładką jedną stroną to płyta CD lub DVD. Na płycie można zapisywać bardzo dużo plików.
Na płycie DVD mieści się więcej danych niż na płycie CD.
Na płytach najczęściej są zapisane filmy, muzyka lub wersje instalacyjne dużych programów.
Na płytach przechowuje się kopie ważnych dokumentów. Z większości płyt nie można skasować wgranych tam plików.
Dbaj o to, aby płyta była zawsze czysta. Jeśli gładka, błyszcząca strona nosi ślady palców, przetrzyj ją delikatnie miękką ściereczką.
Jeśli płyta jest bardzo zabrudzona lub lekko porysowana możesz delikatnie przeczyścić ją pastą do zębów. Pasta do zębów musi być bez granulek. Potem zmyj dokładnie płytę ciepłą wodą. Wytrzyj płytę starannie miękkim ręcznikiem.
Żeby odczytać płytę musisz mieć w komputerze czytnik płyt CD lub DVD. Najczęściej są one zamontowane w komputerach stacjonarnych i w laptopach.
Nie zawsze jest bezpiecznie. 
Uważaj na wirusy! Wirus to złośliwy program, który może spowodować, że twój komputer przestanie działać. Najbardziej złośliwe wirusy potrafią uszkodzić urządzenie.
Wirusa nie widać. Widać dopiero efekty jego działania.
Skąd biorą się wirusy?
Tworzą je ludzie. Czasem jest to głupia zabawa. Czasem chcą innym zaszkodzić.
Wirusy bardzo często są kopiowane razem z przenoszonymi plikami. Czasem pojawiają się, gdy instalujesz program, który nie pochodzi bezpośrednio od sprzedawcy czy twórcy. Wirusy bardzo często są przenoszone z internetu.
Na każdym urządzeniu powinien być program antywirusowy. Jest to program, który sprawdza nowe pliki, kiedy pojawiają się na komputerze. Plik, który ma wirusa jest kasowany.
Są bezpłatne programy antywirusowe.
Pamiętaj!
Nie kopiuj plików z komputera, który nie ma programu antywirusowego.
Nie wgrywaj niczego na swój komputer, jeśli program antywirusowy nie działa.
Masz prawo do... 
Wstęp. 
Jeśli skończyłeś 18 lat, jesteś dorosły.
To oznacza, że sam możesz decydować o sobie oraz odpowiadać za siebie i za to, co robisz.
Człowiek dorosły sam załatwia swoje sprawy.
Sam idzie do urzędu, banku, biura. Ta książeczka jest o Twoich prawach i obowiązkach jako dorosłego człowieka. Wyjaśni Ci, jak załatwić niektóre sprawy i gdzie to się robi.
Znajdziesz tu ważne informacje o tym, jakie dokumenty musisz mieć, co zrobić, aby dostać te dokumenty,
jakie masz prawa w różnych urzędach. Może się zdarzyć, że będziesz potrzebować pomocy w załatwianiu swoich spraw.
Nie obawiaj się prosić o wyjaśnienie i pomoc.
W niektórych urzędach są okienka lub stanowiska z napisem INFORMACJA, tam możesz zawsze poprosić o pomoc.
Sprawy urzędowe są często skomplikowane i dużo ludzi potrzebuje pomocy w ich załatwieniu.
Dowód Osobisty. 
Każdy obywatel Polski, który ukończył 18 lat musi posiadać dowód osobisty.
Dowód osobisty potwierdza, kim jesteś, to znaczy jak się nazywasz, kiedy się urodziłeś, gdzie mieszkasz.
W dowodzie osobistym wpisany jest Twój numer, który nazywa się PESEL.
Każdy obywatel Polski ma swój PESEL.
Oto przykład takiego numeru:
79050708787
Dobrze jest pamiętać swój PESEL.
Jeśli nie masz dowodu osobistego, będziesz mieć problemy z załatwianiem wielu spraw.
Aby otrzymać dowód osobisty musisz:
Udać się do Urzędu Gminy lub Urzędu Miasta i wziąć formularz wniosku.
Wypełnić wniosek oraz dołączyć do niego kilka dokumentów.
Złożyć wszystko w Urzędzie Gminy lub w Urzędzie Miasta.
Do wniosku musisz dołączyć:
dwa zdjęcia specjalnie zrobione u fotografa,
dowód zapłaty za wydanie dowodu,
odpis skrócony aktu urodzenia – dostaniesz go w Urzędzie Stanu Cywilnego w Urzędzie Miasta lub Gminy.
Za wydanie dowodu osobistego musisz zapłacić 30 złotych.
Jeśli masz trudność z wypełnieniem wniosku, możesz zawsze poprosić o pomoc.
Dowód osobisty jest ważny 10 lat.
Dowód osobisty trzeba wymienić, gdy:
zmieniły się twoje dane na przykład adres zameldowania,
dowód został zniszczony,
upłynął termin ważności.
Paszport. 
Żeby podróżować tylko po krajach Unii Europejskiej wystarczy Ci dowód osobisty.
Do podróżowania po całym świecie potrzebny jest inny dokument.
To jest paszport.
Aby otrzymać paszport musisz:
Wziąć kwestionariusz paszportowy z Urzędu Wojewódzkiego.
Wypełnić go oraz dołączyć do niego dokumenty.
Zanieść kwestionariusz do Urzędu Wojewódzkiego.
Do kwestionariusza musisz dołączyć:
dwa zdjęcia specjalnie zrobione u fotografa do paszportu,
kserokopię swojego dowodu osobistego,
potwierdzenie, że wpłaciłeś 50zł na konto Urzędu Wojewódzkiego.
Jeśli w Twoim mieście nie ma Urzędu Wojewódzkiego możesz kwestionariusz razem z dokumentami zanieść do Starostwa Powiatowego w Twoim mieście lub przesłać pocztą listem poleconym.
Za wydanie paszportu będziesz musiał zapłacić 50 złotych.
Paszport ważny jest 10 lat.
Załatwianie spraw meldunkowych. 
Każdy człowiek powinien mieć stały adres zameldowania, to znaczy miejsce, w którym mieszka i w którym można go znaleźć.
Osoba, która nie ma stałego miejsca zamieszkania jest bezdomna.
Na przykład śpi na dworcu lub na ulicy.
Zameldowanie. 
Kiedy zamieszkasz w jakimś miejscu i będziesz chciał tam zostać na stałe, będziesz musiał się tam zameldować.
Zameldowanie polega na wpisaniu Twojego imienia i nazwiska oraz daty urodzenia do książki meldunkowej.
Aby się zameldować musisz udać się do Urzędu Gminy lub Miasta w tej miejscowości i zgłosić to.
Przy zameldowaniu musisz potwierdzić, że masz prawo tam mieszkać.
Trzeba pokazać wtedy na przykład umowę najmu mieszkania lub akt własności.
Możesz też przyjść z właścicielem.
Właściciel powie, że zgadza się Ciebie zameldować w jego mieszkaniu albo w jego domu.
Wymeldowanie. 
Jeśli zmieniasz miejsce, w którym dotąd stale mieszkałeś, to znaczy wyprowadzasz się i będziesz mieszkać gdzie indziej, musisz zgłosić to w Urzędzie Gminy lub Miasta w miejscowości, w której mieszkałeś.
Wtedy zostaniesz wymeldowany z książki meldunkowej.
Pamiętaj!
Możesz mieć tylko jedno miejsce zameldowania w tym samym czasie.
Jeśli co jakiś czas dostajesz pieniądze, na przykład wypłatę lub rentę i nie chcesz trzymać tych pieniędzy w domu możesz założyć konto w banku.
By założyć konto musisz udać się do banku.
Weź ze sobą dowód osobisty, będzie potrzebny do potwierdzenia Twoich danych osobowych, to znaczy nazwiska, imienia, daty urodzenia, adresu.
W banku musisz podejść do odpowiedniego stanowiska przy biurku lub do okienka.
Pamiętaj! W każdym banku jest okienko lub stanowisko INFORMACJA, tam możesz zapytać, gdzie podejść, by założyć konto.
Pracownik banku przed założeniem konta zada Ci kilka pytań oraz sprawdzi czy Twoje dane osobowe się zgadzają.
Z bankiem zawierasz umowę.
Pracownik wydrukuje umowę, którą będziesz musiał przeczytać i podpisać.
Jeśli nie rozumiesz czegoś w umowie poproś o wyjaśnienie i dopiero wtedy podpisz.
Twój podpis to klucz do Twojego konta. Podpis na wszystkich dokumentach powinien być zawsze taki sam by nikt inny nie mógł korzystać z Twojego konta.
Za prowadzenie konta bankowego bank będzie pobierał opłatę. Różne banki pobierają różną opłatę.
W banku otrzymasz numer konta.
Numer swojego konta bankowego możesz podać swojemu pracodawcy by wpłacał Ci tam co miesiąc Twoje wynagrodzenie.
Na konto w banku może też być wpłacana Twoja renta.
Bank wyśle Ci też kartę do bankomatu.
Dostaniesz ją pocztą.
Za pomocą karty bankomatowej możesz pobierać pieniądze z bankomatu. Do karty bankomatowej będzie dołączony numer PIN.
Numer PIN to 4 cyfry.
Musisz znać te cyfry i wybrać je na klawiaturze w bankomacie, dopiero wtedy będziesz mógł wyjąć pieniądze z bankomatu.
Pamiętaj!
Nikt poza Tobą nie powinien znać Twojego numeru PIN. Nikomu go nie podawaj. To Twoja tajemnica.
WAŻNE!
Jeżeli zgubisz swoją kartę lub ktoś Ci ją ukradnie, jak najszybciej zadzwoń do banku i powiedz o tym.
Bank wtedy zablokuje Twoje konto, żeby ktoś nie zabrał Ci pieniędzy.
Numer telefonu do banku dostaniesz razem z kartą do bankomatu.
Noś go zawsze przy sobie.
W banku możesz także pożyczyć pieniądze. Musisz tylko potwierdzić, że pracujesz lub otrzymujesz rentę.
Podpisujesz wtedy umowę z bankiem. W tej umowie napisane będzie ile pieniędzy bank Ci pożycza i kiedy musisz je oddać.
Pieniądze oddajesz w częściach.
Taka część nosi nazwę rata.
Trzeba pamiętać o regularnym spłacaniu rat, bo za niespłaconą pożyczkę, można pójść do więzienia. Niespłacona pożyczka to jest dług.
Usługi pocztowe. 
Urząd Pocztowy to miejsce, w którym możesz:
wysłać list, paczkę, telegram,
wysłać pieniądze przekazem pocztowym,
opłacać rachunki,
odbierać rentę oraz inne przesyłki do Ciebie.
Żeby wysłać list musisz kupić znaczek pocztowy, nakleić znaczek na kopertę i wrzucić kopertę do skrzynki pocztowej.
Można wysyłać różne rodzaje listów.
Jeśli zależy Ci, żeby Twój list dotarł do adresata szybko, następnego dnia, musisz wysłać go listem priorytetowym.
Musisz nakleić na kopercie znaczek i naklejkę z napisem „PRIORYTET”.
Adresat to osoba, która ma otrzymać list.
Jeśli będziesz potrzebować potwierdzenia, że wysłałeś list, wtedy wyślij list polecony.
Żeby wysłać list polecony:
Musisz wypełnić druk „potwierdzenie nadania”.
List dajesz pracownikowi w okienku na poczcie.
Pracownik przyjmuje list i przybija pieczątkę na potwierdzeniu nadania.
Potwierdzenie nadania oddaje Tobie.
Teraz masz dowód na to, że wysłałeś list.
Jeśli chcesz wiedzieć, czy adresat dostał Twój list, wyślij go listem za potwierdzeniem odbioru. List taki wysyłasz tak samo jak list polecony, musisz tylko wypełnić żółty druk „potwierdzenie odbioru” i nakleić go z tyłu koperty.
Ten, do kogo wysłałeś list musi ten żółty druk podpisać na dowód, że odebrał list. Potwierdzenie, że Twój list dotarł do adresata przyjdzie do Ciebie pocztą.
Twój list może być jednocześnie:
priorytetowy,
polecony,
za potwierdzeniem odbioru.
Będzie wtedy więcej kosztować, ale będziesz pewny, że zostanie doręczony następnego dnia i otrzymasz potwierdzenie, że osoba, do której wysłałeś list, odebrała go.
Wszystkie druki dostaniesz w okienku na poczcie. Jeśli nie będziesz wiedział,
o jakie druki poprosić, wytłumacz w okienku, jaki list chcesz wysłać.
Zwykłe listy listonosz wrzuca do domowej skrzynki na korespondencję. Listy polecone oraz za potwierdzeniem odbioru musi wręczyć Ci osobiście.
Jeśli nie ma Cię w domu, listonosz zostawi w skrzynce zawiadomienie.
W zawiadomieniu będzie napisane, że na poczcie czeka na Ciebie list albo paczka i że musisz przyjść ją odebrać.
Na to zawiadomienie mówi się także awizo.
Z otrzymanym awizo musisz udać się na pocztę i tam odebrać przesyłkę.
Weź ze sobą dowód osobisty, będziesz musiał potwierdzić swoją tożsamość.
Jeśli chcesz wpłacić na poczcie pieniądze na swoje lub czyjeś konto to musisz wypełnić druk wpłaty.
Druk taki dostaniesz w okienku.
Na druku musisz wpisać nazwisko odbiorcy, numer jego konta, kwotę, jaką wpłacasz, swoje dane, oraz cel wpłaty.
Poczta pobiera opłatę za wszystkie wpłaty.
Urząd Skarbowy. 
Jeśli pracujesz lub dostajesz rentę musisz płacić podatki.
Podatek to pieniądze, które płaci się dla państwa. Dzięki tym pieniądzom państwo buduje drogi, szkoły, płaci nauczycielom, lekarzom, policjantom.
Podatkami zajmują się Urzędy Skarbowe.
Jeśli pracujesz, Twój pracodawca płaci z Twoich pieniędzy za Ciebie podatek.
Jeśli dostajesz rentę, robi to za Ciebie Zakład Ubezpieczeń Społecznych (ZUS).
Jeśli płacisz podatki, jesteś podatnikiem.
Każdy podatnik musi mieć numer NIP.	
Na przykład:
951−121−56−08
NIP to numer identyfikacji podatkowej.
By otrzymać numer NIP musisz pójść do Urzędu Skarbowego i wypełnić odpowiedni formularz. W Urzędzie Skarbowym powiedzą Ci, jaki formularz masz wypełnić.
Co roku musisz poinformować Urząd Skarbowy o tym, ile zarobiłeś pieniędzy lub ile otrzymałeś renty. Nazywa się to zeznaniem podatkowym.
Musisz wtedy wypełnić odpowiedni formularz PIT. Formularz PIT dostaniesz w Urzędzie Skarbowym.
Zapytaj, jaki formularz powinieneś wypełnić.
Wypełnienie formularza PIT jest trudne, dużo ludzi sobie z tym nie radzi. Dlatego poproś o pomoc.
Wypełniony formularz PIT musisz zanieść do Urzędu Skarbowego lub wysłać pocztą do 30 kwietnia każdego roku.
Pamiętaj!
Jeśli nie zaniesiesz lub nie wyślesz swojego wypełnionego formularza PIT do 30 kwietnia, będziesz musiał zapłacić karę.
Jeśli zapłaciłeś za dużo podatku,
Urząd Skarbowy zwróci Ci pieniądze.
Jeśli zapłaciłeś za mało podatku,
Urząd Skarbowy każe Ci dopłacić.
Ubezpieczenia. 
Ubezpieczenie polega na tym, że płacisz składkę abyś mógł liczyć na pomoc, gdy stanie Ci się coś złego.
Są różne ubezpieczenia.
Ubezpieczenie zdrowotne – dzięki niemu możesz korzystać bezpłatnie z pomocy lekarza, gdy jesteś chory.
Wszystkie osoby, które pracują albo otrzymują rentę mają ubezpieczenie zdrowotne w Narodowym Funduszu Zdrowia (NFZ).
Ubezpieczenia społeczne. 
Ubezpieczeniami społecznymi zajmuje się Zakład Ubezpieczeń Społecznych (ZUS)
i Fundusze Emerytalne.
Dzięki ubezpieczeniu społecznemu możesz w czasie swojej pracy składać pieniądze na rentę lub emeryturę.
To są pieniądze, które będziesz dostawał gdy nie będziesz już mógł pracować, gdy będziesz chory lub stary.
W Polsce mężczyźni dostają emeryturę, gdy skończą 65 lat, a kobiety 60 lat.
Pamiętaj!
Po rozpoczęciu pracy musisz wybrać Fundusz Emerytalny. Fundusz Emerytalny to taka firma, której płacisz pieniądze każdego miesiąca, a później będziesz od niej dostawać emeryturę. Musisz podpisać umowę z jednym z Funduszy Emerytalnych.
Jest wiele Funduszy Emerytalnych. Wybór któregoś z nich jest bardzo ważny, dlatego najlepiej poradź się kogoś i wybierz fundusz, który będzie najlepszy dla Ciebie.
Ubezpieczenie od nieszczęśliwych wypadków. 
Dzięki temu ubezpieczeniu otrzymasz odszkodowanie, jeśli przydarzy Ci się jakiś wypadek.
Żeby mieć takie ubezpieczenie musisz podpisać umowę z jednym z Towarzystw Ubezpieczeniowych i regularnie płacić składki.
Żeby dostać odszkodowanie musisz pójść do lekarza. Lekarz oceni szkodę, jaką odniosłeś i na tej podstawie dostaniesz odszkodowanie.
Umowa to wzajemne zobowiązanie, porozumienie między dwiema osobami.
Jedna osoba coś robi dla drugiej, a ta druga osoba za to zapłaci lub zrobi coś innego.
Na przykład właściciel cukierni zobowiązuje się zrobić dla Ciebie tort, a Ty zobowiązujesz się za niego zapłacić.
Albo taksówkarz zobowiązuje się zawieźć Cię na dworzec kolejowy, a Ty mu za to zapłacisz.
Umowa może polegać też na tym, że Ty zobowiązujesz się skosić trawnik sąsiada, a sąsiad naprawi za to Twoją zepsutą pralkę.
Umowa kupna – sprzedaży. 
Jeśli kupiłeś coś, co okazało się źle zrobione i zepsuło się, masz prawo żądać w sklepie naprawy lub wymiany na towar dobry, bez wad.
Żądanie naprawy lub wymiany nazywa się reklamacją.
Jeśli zepsutej rzeczy nie da się naprawić ani wymienić, sprzedawca powinien oddać Ci pieniądze.
Pamiętaj, aby zawsze zabierać ze sklepu paragon lub fakturę. Bez paragonu lub faktury nie będziesz mógł składać reklamacji.
Paragon lub faktura są dowodem, że tę rzecz kupiłeś u tego sprzedawcy w danym dniu.
Kupując niektóre rzeczy dostaniesz dodatkowo kartę gwarancyjną.
Karta gwarancyjna to dokument, który potwierdza Twoje prawo do bezpłatnej naprawy lub wymiany zepsutej rzeczy.
Nie wszystkie rzeczy może naprawić sprzedawca. Czasem wyśle Cię do innej firmy.
Wtedy musisz mieć ze sobą kartę gwarancyjną.
Kartę gwarancyjną trzeba przechowywać, bo rzecz może się zepsuć po miesiącu czy roku od zakupu.
Umowa najmu mieszkania. 
Jeśli chcesz na przykład mieszkać sam, a nie masz pieniędzy, by kupić sobie mieszkanie, możesz je od kogoś wynająć.
Jeśli znajdziesz kogoś, kto będzie chciał Ci wynająć mieszkanie, musisz podpisać z właścicielem tego mieszkania umowę najmu.
Umowa najmu to umowa zawarta między Tobą a właścicielem mieszkania. Właściciel pozwala Ci mieszkać w tym mieszkaniu, a Ty mu za to płacisz pieniądze.
Pamiętaj, aby uważnie przeczytać umowę najmu zanim ją podpiszesz. Jeśli nie rozumiesz umowy, nie podpisuj, poproś właściciela o kopię umowy i czas na zastanowienie.
Poradź się kogoś, kto ma doświadczenie w takich sprawach.
Moje zachowanie. 
Co osoba z niepełnosprawnością intelektualną powinna wiedzieć o zasadach kulturalnego zachowania.

Co to jest kulturalne zachowanie?
Kulturalnym zachowaniem nazywamy zachowanie zgodne z przyjętymi zasadami życia społecznego.
Zasady życia społecznego określają jak zachować się w danej sytuacji, na przykład na ulicy czy w kinie.
Człowieka przestrzegającego zasad kulturalnego zachowania nazywamy człowiekiem o wysokiej kulturze osobistej.
Jest on lubiany i szanowany przez innych.
Taki człowiek pomoże wnieść wózek, w autobusie ustąpi miejsca starszej osobie, nie przeszkadza innym.
Człowiek o niskiej kulturze osobistej nie przestrzega zasad kulturalnego zachowania się.
Inni ludzie nie chcą kontaktować się z nim, najczęściej go omijają.
Kulturalne zachowanie w środkach transportu publicznego. 
Środkiem transportu publicznego jest autobus, tramwaj i pociąg. Autobusy i tramwaje jeżdżące po ulicach dużych miast nazywane są także środkami komunikacji miejskiej.
Środkami transportu publicznego porusza się wiele osób. Osoby podróżujące transportem publicznym to pasażerowie.
Znajomość i przestrzeganie zasad kulturalnego zachowania się w środkach transportu publicznego pozwala przyjemnie podróżować.
Zanim wsiądziesz do autobusu, tramwaju, pociągu zaczekaj aż wyjdą z niego wysiadający pasażerowie.
Ważne! Pierwszeństwo mają zawsze osoby wychodzące z autobusu, tramwaju, pociągu.
Osoby, które chcą wsiąść do pojazdu muszą zaczekać.
Możesz ustawić się z boku wejścia do autobusu, tramwaju, pociągu, tak aby osoby wysiadające mogły swobodnie opuścić pojazd.
Najpierw wchodzą osoby starsze, rodzice z małymi dziećmi i kobiety. Mężczyźni powinni czekać na końcu kolejki.
Przy wchodzeniu do autobusu, tramwaju, pociągu nie należy pchać się ani potrącać innych pasażerów. Wchodź powoli.
Przy wsiadaniu możesz pomóc osobom starszym, z niepełnosprawnością ruchową lub osobom wnoszącym wózek z dzieckiem. Zrobisz tym dobre wrażenie.
Jeśli pada deszcz i trzymasz rozłożony parasol, złóż go przed wejściem do autobusu. Trzymaj parasol czubkiem do ziemi, żeby przy wsiadaniu nie zrobić komuś krzywdy.
Jeśli masz na plecach duży plecak, najlepiej zdejmij go przed wejściem do pojazdu, tak aby nie uderzyć nim innych pasażerów.
W autobusie plecak możesz postawić na podłodze między nogami lub umieścić na kolanach.
Nie trzymaj plecaka ani torby na siedzeniu obok, jeśli w autobusie jest dużo pasażerów. Ktoś będzie mógł usiąść na tym miejscu.
Po wejściu do autobusu lub tramwaju, nie stój przy drzwiach. Przesuń się w głąb pojazdu tak, aby inni pasażerowie mogli swobodnie wejść do środka.
Po wejściu do autobusu lub tramwaju skasuj bilet.
Możesz pomóc skasować bilet osobie, która stoi daleko od kasownika i poprosi cię o skasowanie.
Jeśli posiadasz uprawnienia do bezpłatnego przejazdu, nie musisz kasować biletu dla siebie.
Jeśli masz miejsce siedzące, a dosiądzie się dużo pasażerów, możesz ustąpić miejsca bardziej potrzebującym. Na przykład osobom starszym, z niepełnosprawnością ruchową, kobietom w ciąży.
Zapytaj: Czy chciałaby Pani usiąść? Czy chciałby Pan usiąść?
Jeżeli jedziesz autobusem, tramwajem lub pociągiem ze swoimi znajomymi,
nie rozmawiajcie głośno. Nie opowiadaj im o swoich prywatnych sprawach lub sprawach innych ludzi. Przede wszystkim nie należy rozmawiać na temat czyjegoś stroju lub wyglądu. To może sprawić komuś przykrość.
Nie przeklinaj!
Jadąc autobusem, tramwajem, pociągiem staraj się unikać głośnego rozmawiania przez telefon.
Pozostali pasażerowie nie chcą słuchać twojej rozmowy.
Jeśli to ważny telefon, odbierz i powiedz, że oddzwonisz kiedy wysiądziesz z autobusu. Jadąc pociągiem, jeśli to możliwe, wyjdź z przedziału na korytarz i tam odbierz telefon.
W środkach transportu publicznego nie należy jeść ani pić. Zanim wejdziesz do autobusu, zjedz lub schowaj swój posiłek. Wypij lub zakręć i schowaj butelkę z napojem.
O tej zasadzie mówią naklejki umieszczone na pojazdach.
Z autobusu czy tramwaju korzysta wiele osób, więc powinieneś zachować czystość i porządek. Nie powinieneś kruszyć czy plamić siedzeń i podłogi. Unikniesz też pobrudzenia siebie lub pasażera obok.
W autobusie nie należy słuchać głośno muzyki przez słuchawki. Inni pasażerowie nie muszą chcieć słuchać tego co ty lubisz. Można ustawić głośność tak, abyś tylko ty słyszał swoją muzykę.
Nie zaglądaj przez ramię pasażerom czytającym gazetę, książkę lub SMS−a.
Nie naciskaj żadnych przycisków w pojeździe! Za niepotrzebne użycie przycisków możesz zapłacić wysoki mandat.
Przy wysiadaniu z autobusu, tramwaju, pociągu, podejdź powoli do drzwi pojazdu, nie przepychając się.
Jeśli przy drzwiach stoi pasażer, grzecznie zapytaj czy wysiada na tym przystanku. Jeśli wysiada, zaczekaj na swoją kolej opuszczenia pojazdu.
Kulturalne zachowanie w kinie. 
Każde kino wyświetla różne filmy.
Idąc do kina na film możesz wcześniej sprawdzić:
−	o czym jest film,
−	w jakim dniu i o której godzinie jest wyświetlany,
−	jak długo trwa,
−	jacy aktorzy w nim występują.
Te informacje możesz znaleźć na stronie internetowej kina lub w ulotce informacyjnej. Te informacje pomogą ci dokonać wyboru filmu.
Po wybraniu filmu, bilet kupisz w kasie w kinie lub zamówisz przez stronę internetową kina. Jeśli nie wiesz jak zamówić bilet przez stronę internetową poproś o pomoc bliską osobę.
Warto być punktualnym i nie spóźniać się. Najlepiej przyjść do kina15 minut przed rozpoczęciem filmu.
Jeśli nie kupiłeś wcześniej biletu, będziesz miał czas aby zrobić to teraz. Będziesz miał czas aby przywitać się ze znajomymi. Bez pośpiechu będziesz mógł znaleźć i zająć swoje miejsce.
Na niektórych biletach wpisany jest numer miejsca, na którym masz usiąść. Niektóre kina nie zaznaczają na bilecie numeru miejsca.
Brak numeru na bilecie oznacza, że możesz usiąść na każdym wolnym miejscu.
Jeśli spóźniłeś się, nie przepychaj się do swojego miejsca, tylko zajmij pierwsze wolne miejsce z brzegu.
Wchodząc do swojego rzędu odwróć się plecami do ekranu, a twarzą do osób już siedzących.
Jeśli już siedzisz, a ktoś przechodzi w twoim rzędzie, wstań aby ułatwić mu przejście.
Przed wejściem do sali kinowej zaleca się wyłączenie lub wyciszenie dźwięku telefonu, tak aby nie dzwonił głośno w czasie trwania filmu.
Nie należy wysyłać SMS−ów.
Nagrywanie filmu telefonem komórkowym jest zabronione.
Staraj się nie rozmawiać w trakcie trwania filmu. Głośne rozmowy podczas filmu świadczą o braku kultury osobistej.
Rozmawiając przeszkadzasz innym osobom oglądać film.
Salę kinową najlepiej opuścić dopiero po zakończeniu filmu i zapaleniu świateł.
Kulturalne zachowanie w bibliotece. 
Biblioteka to miejsce, w którym możesz wypożyczyć książkę lub gazetę. Możesz zabrać je do domu, przeczytać i zwrócić z powrotem.
Możesz też przeczytać jakiś artykuł lub fragment książki na miejscu, w czytelni biblioteki.
W bibliotece obowiązuje cisza.
Jeśli znajdujesz się w bibliotece – w czytelni lub w wypożyczalni książek, nie krzycz ani nie rozmawiaj głośno.
Jeśli musisz coś powiedzieć, zrób to szeptem.
Wycisz telefon zanim wejdziesz do biblioteki. Dźwięk telefonu przeszkadza innym użytkownikom biblioteki.
Jeśli musisz porozmawiać przez telefon, wyjdź na korytarz.
W bibliotece obowiązuje zakaz jedzenia i picia. Zazwyczaj biblioteki pozwalają wejść do czytelni wyłącznie z wodą mineralną w butelkach z nakrętką.
W bibliotece obowiązuje absolutny zakaz palenia.
Kurtkę, płaszcz lub parasol należy zostawić w szatni.
Dbaj o książki wypożyczane z biblioteki!
Zwróć je w takim stanie, w jakim je wypożyczyłeś.
Skorzysta z nich jeszcze wiele osób.
Kulturalne zachowanie w restauracji. 
Wchodząc do restauracji przywitaj się, powiedz: Dzień dobry.
Jeśli masz płaszcz lub kurtkę zostaw je w szatni. Nieelegancko jest wieszać kurtkę lub płaszcz na krześle.
Usiądź przy stoliku wybranym przez ciebie lub wskazanym przez kelnera. Panowie mogą pomóc paniom usiąść. Trzeba umiejętnie podsunąć im krzesło.
Przy stole należy siedzieć prosto. O blat stołu oprzyj się nadgarstkami a nie łokciami. Nie baw się przedmiotami stojącymi na stole. W żadnym przypadku nie zdejmuj butów.
Wycisz telefon komórkowy, aby nie dzwonił podczas posiłku.
Jeżeli przy nakryciu jest płócienna serwetka, rozłóż ją na kolanach, aby nie pobrudzić sobie ubrania. W tę serwetkę nie należy wycierać ust po zakończonym posiłku. Usta wytrzyj serwetką papierową, którą później należy odłożyć na talerz. Płócienną serwetkę po skończonym posiłku połóż po lewej stronie talerza.
Aby przywołać kelnera, nawiąż z nim kontakt wzrokowy. Nieelegancko i niegrzecznie jest machać na kelnera rękami lub gwizdać.
Z rozpoczęciem jedzenia poczekaj do chwili, aż wszystkie towarzyszące ci osoby będą miały podany talerz z zamówionym daniem.
Pamiętaj, aby przed rozpoczęciem jedzenia umyć ręce!
Zaczekaj aż kelner postawi przed tobą talerz. Nie należy wyciągać rąk ponad stołem aby odebrać swój talerz.
Po zakończonym posiłku kelner zabierze brudny talerz, nie musisz mu go podawać.
Jeśli zamówiłeś zupę, nie dmuchaj i nie chuchaj na nią. Zaczekaj, aż zupa trochę ostygnie.
Zupę podawaną w filiżance z dwoma uszkami jemy łyżką.
Pizzę możesz jeść palcami.
Do pozostałych dań używaj sztućców. Krój małe kawałki, aby łatwiej można było włożyć je do ust i pogryźć.
Gryź zawsze z zamkniętymi ustami.
Jeśli zamówiłeś kawę lub herbatę, 
po zamieszaniu cukru wyjmij łyżeczkę. Nigdy nie pij napoju z łyżeczką w filiżance!
Jeśli jakaś potrawa była zimna, niedogotowana lub przypalona, grzecznie zwróć uwagę kelnerowi. Nie krzycz, ani nie awanturuj się.
Zobacz jak wyglądają i do czego służą różne sztućce:
−	do zupy, 
−	do sałatki, 
−	do ryby, 
−	do mięsa, 
−	do sera, 
−	do deseru, 
−	do herbaty/kawy. 
Jeśli sztućce upadną ci na podłogę, poproś kelnera o czyste.
Jeżeli resztka pokarmu weszła ci między zęby, zabierz wykałaczkę i wyjdź do toalety. Dłubanie w ustach jest nieprzyjemne dla innych osób siedzących z tobą przy stole.
Po zjedzeniu dania ułóż widelec i nóż obok siebie na talerzu. Oznacza to że skończyłeś jeść. Sztućce skrzyżowane na talerzu oznaczają, że jeszcze nie zakończyłeś jedzenia.
Poproś kelnera o rachunek. Możesz zostawić napiwek. Napiwek to dodatkowe pieniądze, które chcesz dać kelnerowi za jego miłą obsługę. Odsuń po ciuchu krzesło, odejdź od stołu, powiedz wszystkim: Do widzenia.
Warto zapamiętać!
Zasady kulturalnego zachowania się przy stole obowiązują zawsze. Również podczas posiłków w warsztacie terapii zajęciowej czy na przyjęciu u cioci.
Kulturalne zachowanie na ulicy. 
Idąc chodnikiem lub przechodząc przez jezdnię, zawsze poruszaj się prawą stroną.
Ta sama zasada obowiązuje na ruchomych schodach. Zawsze trzymaj się prawej strony. Umożliwi to osobom, które spieszą się ominięcie ciebie z lewej strony.
Jeśli idziesz z kilkoma znajomymi, pamiętaj aby nie zajmować całej szerokości chodnika. Jeśli spotkasz na chodniku znajomą osobę, przywitaj się z nią. Jeśli chcesz z nią porozmawiać, dobrze jest przejść w takie miejsce, aby nie tarasować ruchu pieszych.
Dbaj, aby rowerem poruszać się po wyznaczonych do tego ścieżkach rowerowych. Jeśli nie ma takich ścieżek i jedziesz chodnikiem, jedź powoli i uważaj na pieszych.
Puste butelki, zużyte chusteczki lub gumę do żucia wyrzucaj tylko do kosza na śmieci.
Nie przeklinaj!
Inni przechodnie nie muszą słuchać twoich przekleństw.
Okazywanie sobie uczuć poprzez pocałunki czy przytulanie jest niewskazane w miejscach publicznych.
Miejscami publicznymi są na przykład parki, przystanki autobusowe, osiedla, chodniki. Lepszym miejscem na przytulanie jest dom lub teren z dala od ludzi.
Nie pij alkoholu w miejscach publicznych.
Za takie zachowanie możesz zapłacić mandat.
Kulturalne zachowanie podczas rozmowy kwalifikacyjnej. 
Rozmowa kwalifikacyjna to pierwsze spotkanie z przyszłym pracodawcą.
Od tego jak zaprezentujesz się podczas tego spotkania zależy czy dostaniesz pracę, na której ci zależy.
Przed rozmową z przyszłym pracodawcą zadbaj o higienę osobistą:
wykąp się, umyj zęby, umyj i uczesz włosy. Jeśli są zbyt długie, możesz pójść wcześniej do fryzjera, aby je skrócić.
Panowie powinni pamiętać o ogoleniu się.
Panie mogą zrobić delikatny makijaż.
Ubranie powinno być czyste i wyprasowane.
Nie zakładaj ubrania w jaskrawym kolorze!
Na spotkanie warto przyjść kilka minut przed czasem, aby przygotować się do rozmowy.
Pamiętaj, żeby przed rozmową wyłączyć telefon komórkowy.
O wyznaczonej godzinie zapukaj do gabinetu pracodawcy. Przedstaw się i zapytaj czy możesz wejść.
Przy powitaniu uśmiechnij się.
Podaj rozmówcy rękę, powiedz: Dzień dobry. Usiądź na wskazanym miejscu.
Siedź prosto, ale swobodnie. Nie rozkładaj się na krześle.
Podczas rozmowy uważnie słuchaj pytań pracodawcy.
Odpowiadaj zgodnie z prawdą.
Staraj się utrzymywać kontakt wzrokowy. Po skończonej rozmowie podziękuj swojemu rozmówcy i pożegnaj się.
Warto zapamiętać!
Przestrzeganie zasad kulturalnego zachowania pozwoli ci żyć w zgodzie z innymi ludźmi.
Mój internet. 
Jak osoba z niepełnosprawnością intelektualną może korzystać z internetu.

Co to jest internet?
Internet pozwala na połączenie się z komputerami na całym świecie.
Można łączyć się tylko z komputerami, które są podłączone do internetu. Dzięki internetowi można rozmawiać z kolegami i koleżankami, wysyłać listy elektroniczne i korzystać z różnych plików i informacji.
Każdy komputer, tablet lub smartfon, z którego chcesz korzystać w internecie musi być do niego podłączony. Urządzenia te można podłączyć kablem lub bezprzewodowo.
Bezprzewodowe połączenie z internetem nazywa się WiFi. Jeśli masz na komputerze, tablecie lub smartfonie WiFi, możesz połączyć się z internetem wszędzie tam, gdzie jest WiFi.
WiFi można mieć w domu, może być w kawiarni, galerii handlowej, w centrum miasta, w hotelu. Czasem dostęp do internetu przez WiFi jest tylko dla osób, które znają hasło.
Strony www. 
Najczęściej w internecie przeglądasz strony www.
Na ekranie wyświetlają się obrazki, tekst, filmy, które dotyczą jednego tematu.
Na przykład mogą być strony opisujące jakąś firmę lub organizację − co robi, gdzie się znajduje, kim są jej pracownicy.
Mogą też być strony, na których podawane są wiadomości dnia. Albo mogą być strony ze zdjęciami i informacjami o ulubionej drużynie sportowej. Mogą też być strony zawierające ogłoszenia o pracy.
www to skrót od angielskich słów world wide web, czyli ogólnoświatowa sieć.
Sieć − bo dostępne w internecie strony są ze sobą powiązane. To znaczy,
że z jednej strony można łatwo przejść na inną. Ogólnoświatowa − bo strony w tej sieci są z całego świata i mogą być odczytywane w każdym miejscu na świecie.
Strony www przeglądasz w przeglądarce.
Najpopularniejsze przeglądarki to:
−	Mozilla Firefox, 
−	Google Chrome, 
−	Internet Explorer, który w nowszych systemach zostanie zastąpiony przeglądarką Edge (czytaj: edż).
Żeby uruchomić przeglądarkę znajdź na pulpicie Twojego komputera ikonę przeglądarki i kliknij dwa razy.
Żeby otworzyć stronę w przeglądarce musisz znać adres strony. Adres trzeba wpisać do okna adresu. Okno adresu to biały pasek pod zakładkami przeglądarki. Na przykład adres strony Stowarzyszenia to www.psouu.org.pl. 
Czasem na stronie w internecie jest podany adres innej strony. Nie widać tego adresu. Zamiast niego jest jakiś tekst. Może być napisane: Przejdź dalej, Więcej wiadomości, albo jakikolwiek inny tekst. Zamiast tekstu może być też rysunek. Po kliknięciu na ten napis lub rysunek przejdziesz do innej strony.
Napis albo rysunek prowadzący do innej strony to link. Taki adres ukrywający się pod napisem wygląda inaczej niż reszta tekstu. Link jest zawsze podkreślony. Link jest bardzo często niebieski. Gdy najedziesz na niego myszką, kursor myszki zmienia się w łapkę. Dzięki istnieniu linków strony w internecie tworzą sieć.
Wiele stron internetowych zapisuje informacje na Twoim komputerze. Czasem zapisywane są Twoje odpowiedzi na pytania na stronie.
Na przykład Twoje imię. Imię zapisywane jest po to, aby przy kolejnym wejściu powitać Cię komunikatem: Witaj Aniu/Magdo/Andrzeju.
Informacje te zapisywane są w plikach nazywanych ciasteczkami, po angielsku cookies (czytaj: kukis).
Gdy wchodzisz pierwszy raz na stronę, która korzysta z ciasteczek, wyświetla się komunikat. Mówi on, że strona chce zapisać ciasteczka.
Musisz potwierdzić, że wiesz o tym, wtedy komunikat na tej stronie nie będzie więcej się pojawiał.
Na wielu stronach w internecie wyświetlane są reklamy. Są to bardzo kolorowe, często ruchome obrazki reklamująceróżne rzeczy.
Po kliknięciu w reklamę przechodzisz na stronę z reklamowanym produktem. Często reklamy zasłaniają część strony. Trzeba wówczas je wyłączyć.
Nie musisz klikać w reklamy, jeśli nie jesteś zainteresowany tym, co reklamują.
W internecie są miliardy stron. Rzadko znasz adres strony, na którą chcesz wejść. Nie trzeba znać adresów wszystkich potrzebnych Ci stron. W znalezieniu adresu odpowiedniej strony pomagają wyszukiwarki.
W wyszukiwarce trzeba wpisać to, czego szukasz na stronie.
Na przykład planujesz wyjazd do Paryża. Chcesz poczytać w internecie o Paryżu. W wyszukiwarce wpisz słowo Paryż. Dostaniesz listę stron, które dotyczą Paryża.
Do wyszukiwarki możesz też wpisać pytanie. Na przykład: Do czego służy blender?
albo: Jak powiedzieć KOCHAM CIĘ po fińsku?
Dostaniesz listę stron z odpowiedzią na Twoje pytanie. Na liście będą linki do stron. Możesz w nie kliknąć. Przejdziesz wtedy do wybranej strony.
Do najpopularniejszych wyszukiwarek należą:
− Google	www.google.pl, 
− Bing	www.bing.com. 
Forum dyskusyjne jest specjalnym rodzajem stron www. Na takich stronach użytkownicy piszą swoje opinie na różne tematy. Czasem zadają pytania. Inni użytkownicy czytają te wypowiedzi. Jeśli znają odpowiedź na zadane pytanie, to ją piszą. Albo piszą swój komentarz do tego, co ktoś napisał wcześniej. Tak tworzy się dyskusja na forum.
Każde forum ma swój określony temat.
Na przykład: koty.
Albo problemy z komputerem.
Albo sprawy osób z niepełnosprawnościami.
Forum może być podzielone na podfora. Na przykład na forum o kotach można znaleźć tematy o karmieniu kotów,
o chorobach kotów albo o młodych kotkach.
Na forach trzeba trzymać się tematu. Jeśli ktoś tego nie robi, może zostać potraktowany złośliwie przez innych użytkowników forum. Może też zostać zablokowany przez administratora.
Wtedy nie będzie już mógł niczego napisać na tym forum.
Każda nowa dyskusja lub pytanie nazywa się wątkiem. Nigdy nie zadawaj pytania na forum dopóki nie sprawdzisz czy ktoś już wcześniej nie napisał tego samego. Nie zakładaj nowego wątku dopóki nie sprawdzisz czy już go nie ma na forum.
Na każdym forum jest okienko do szukania. Wpisz w okienko to, o co chcesz zapytać i wciśnij Enter. Zostanie wyświetlona lista wątków, na których pojawiło się podane przez Ciebie słowo.
Poczta elektroniczna. 
Poza przeglądaniem stron w internecie można korzystać z poczty elektronicznej, nazywanej e−mail (czytaj: imejl).
Nazwa ta pochodzi z języka angielskiego i jest skrótem e−lectronic−mail.
Poczta elektroniczna służy do wysyłania i otrzymywania elektronicznych listów, czyli e−maili (czytaj: imejli).
Aby pisać i wysyłać listy trzeba mieć konto w jednym z programów pocztowych. Może to być:
−	gmail (czytaj dżi−mejl),
adres strony: www.gmail.com, 
−	Wirtualna Polska,
adres strony: www.poczta.wp.pl, 
− Onet, adres strony: www.poczta.onet.pl i wiele innych.
Aby wysłać e−maila trzeba znać adres poczty elektronicznej osoby, do której chcesz napisać. A jeśli chcesz aby ktoś napisał do Ciebie, musisz podać mu swój adres.
Adres poczty elektronicznej składa się z 3 części:
− identyfikatora użytkownika − to wymyśla użytkownik czyli Ty sam. Może to być imię i nazwisko napisane bez spacji albo z kropką pomiędzy imieniem i nazwiskiem, albo ksywka, 
−	znaku @ (czytamy z angielskiego et, po polsku ten znaczek nazywany jest małpa)
− adresu programu pocztowego.	
Na przykład gdy Jan Kowalski założy sobie konto w programie pocztowym gmail, jego adres może wyglądać tak:
A jeśli Jan Kowalski używa ksywki Brachu może sobie stworzyć taki adres mailowy: brachu@gmail.com. 
Programy społecznościowe. 
Facebook (czytaj: fejsbuk) to portal, gdzie możesz pisać o sobie i czytać to, co o sobie piszą inni.
Adres Facebooka to: 
Notatka napisana i opublikowana na Facebooku nazywa się post. Oprócz tekstu w postach można umieszczać zdjęcia, filmy, linki do innych stron.
Posty można pisać o wszystkim. Możesz napisać o tym, co ciekawego się wydarzyło w Twoim życiu. Ważne, żeby nikogo nie obrażać. Pamiętaj, że spotkania na żywo są ważniejsze, niż opisywanie wszystkiego na Facebooku.
Bardzo wiele osób ma konta na Facebooku. Na pewno ma je wielu z Twoich znajomych. Po założeniu konta na Facebooku możesz poszukać osób, które znasz z życia codziennego. Poszukaj kolegów, przyjaciół, członków rodziny. W pole wyszukiwania wpisz imię i nazwisko. Jak znajdziesz taką osobę, możesz zaprosić ją do grona Twoich znajomych. Zapraszasz wciskając odpowiedni guzik.
Ciebie też może ktoś zaprosić do grona swoich znajomych. Tak na Facebooku buduje się sieć swoich znajomych.
Jeśli ktoś jest Twoim znajomym, będziesz automatycznie widział to, co on umieszcza na Facebooku.
Znajomi mogą komentować Twoje posty. A jeśli post się podoba, mogą go polubić, czyli dać lajka. Słowo like (czytaj: lajk) po angielsku znaczy lubić.
Facebook pozwala na ustawianie różnych opcji. Można zablokować użytkownika, który Cię obraża.
Można napisać post i zaznaczyć, żeby widziało go tylko kilka wybranych przez Ciebie osób.
Instagram to portal, w którym możesz umieszczać zdjęcia i filmy.
Możesz na przykład umieszczać swoje selfie (czytaj: selfi) lub zdjęcia tego,
co właśnie robisz. Na Instagaramie możesz oglądać zdjęcia innych i je komentować. Komentować to znaczy pisać to, co myślisz o tych zdjęciach.
Jeśli używasz smartfona możesz zainstalować aplikację, która wstawia zdjęcia lub filmy na Instagaram od razu po ich zrobieniu.
Adres Instagrama: www.instagram.com. 
Aby korzystać z Instagrama musisz sobie założyć na nim konto.
Twitter to portal, na którym umieszcza się krótkie komunikaty. Wiadomość na Twitterze musi mieć mniej niż 160 znaków.
Możesz też umieścić tu zdjęcie lub link do ciekawej strony. Użytkownicy Twittera piszą o tym, co właśnie dzieje się w ich życiu. Czasem komentują wydarzenia polityczne. Czasem piszą o katastrofach.
Każdy użytkownik Twittera może sobie wybrać osoby, które obserwuje. Wówczas widzi, co one piszą. Wpisy można komentować.
Nie wolno nikogo obrażać.
Adres Twittera to www.twitter.com. 
Twit po angielsku znaczy ćwierkać.
YouTube (czytaj: jutjub) to portal, na którym umieszcza się filmy. Filmy są na bardzo różne tematy. Na YouTube jest na przykład dużo teledysków. Możesz wyszukać film wpisując jego tytuł w okienku wyszukiwania.
Każdy film można komentować.
Adres. 
Komunikatory. 
Do bezpośrednich rozmów z inną osobą przez internet służą komunikatory.
Są to programy dzięki którym możesz połączyć się z kim chcesz i rozmawiać.
Dzięki komunikatorom możesz:
−	pisać wiadomości,
które są od razu wyświetlane na ekranie komputera drugiej osoby. Osoba ta musi też mieć włączony komunikator. Możesz od razu otrzymywać odpowiedzi.
−	rozmawiać,
do tego potrzebny jest mikrofon i głośniki albo słuchawki podłączone do komputera, 
−	prowadzić wideorozmowy,
będziesz nie tylko słyszał rozmówcę, ale też widział. Do tego potrzebna jest kamerka podłączona do komputera lub telefon komórkowy z możliwością nagrywania filmów.
−	rozmawiać w kilka osób, 
−	przesyłać pliki, na przykład zdjęcia, 
−	nagrywać wiadomości i je przesyłać.
Rozmowa przez komunikator z kimś, kto jest bardzo daleko jest dużo tańsza niż rozmowa przez telefon. Jeśli korzystasz z bezpłatnego WiFi, możesz rozmawiać nawet z kimś z Ameryki za darmo.
Popularne komunikatory to:
−	Gadu−Gadu, 
−	Skype (czytaj: skajp)
−	Viber  (czytaj: wajber)
−	WhatsApp (czytaj: łotsap)
Aby korzystać z WhatsApp i Vibera trzeba mieć telefon komórkowy i aktywny numer. WhatsApp jest darmowy tylko przez rok.
Potem trzeba płacić.
Aby korzystać ze Skype i Gadu−Gadu trzeba założyć sobie konto z loginem.
Musisz znać login osoby, z którą chcesz rozmawiać.
Rozmowy tekstowe przez komunikatory są bardzo popularne. Jednak nie wszystko można w ten sposób przekazać. Czytasz tylko to, co ktoś napisał. Nie można zobaczyć smutku na twarzy. Nie można usłyszeć śmiechu. Dlatego w rozmowach tekstowych używaj emotikonek. Są to znaczki, które wyrażają uczucia. Buduje się je ze znaków z klawiatury.
Na przykład uśmiech składa się z dwukropka, myślnika i prawego nawiasu : − )
Jak czytać emotikonki? Aby odczytać emotikon, trzeba go przekręcić w prawo. Narysuj długopisem na kartce w jednej linijce dwukropek, myślnik i prawy nawias. Teraz przekręć kartkę w prawo. Co widzisz? Dwukropek to oczy, myślnik to nos, a nawias to uśmiechnięte usta. Cała buzia jest uśmiechnięta.
Jeśli tekst, który wysyłasz, jest żartem, użyj buźki z przymrużonym okiem ;−) Wszystkie komunikatory przekształcają napisane emotikony w rysunki buziek.
Zakupy w internecie. 
W internecie można robić zakupy.
Istnieją specjalne strony www, które należą do różnych sklepów. Na stronach można zobaczyć, co sklep sprzedaje. Takie strony nazywają się sklepy internetowe lub e−sklepy.
Na stronach sklepów można obejrzeć zdjęcia towaru. Widać też cenę. Jeśli chcesz kupić oglądany przedmiot kliknij link Do koszyka, Kupuję albo inny podobny.
www.merlin.pl. 
Po wybraniu wszystkich towarów trzeba zatwierdzić zamówienie.
Pamiętaj, że do ceny końcowej sklep internetowy doliczy koszt przesłania towaru do Ciebie. Sklep wysyła towar po zapłaceniu za niego przelewem bankowym.
Wysyła towar	pocztą lub kurierem.
Zdarza się, że towar, który kupiłeś nie podoba Ci się. Masz prawo zwrócić go w ciągu 2 tygodni. Nie możesz w tym czasie używać tego przedmiotu. Musisz wysłać do sklepu paczkę. Dostaniesz zwrot pieniędzy.
Korzystaj tylko ze znanych sklepów, które ktoś zaufany Ci poleci. W internecie jest wielu oszustów. Zakładają sklep. Kupujesz coś i wysyłasz pieniądze. Niestety, towaru nie otrzymujesz. Sklep znika, pieniądze przepadają. Taki przypadek trzeba zgłosić na policję.
Czasem wiesz, co chcesz kupić.
Nie wiesz jednak, w którym sklepie internetowym możesz to kupić. Nie wiesz też, w którym sklepie jest najlepsza cena. Możesz wtedy skorzystać z porównywarki cen. Porównywarki cen to specjalne strony www. Po wpisaniu tam nazwy szukanego produktu otrzymujesz listę e−sklepów, gdzie on występuje. Widzisz też cenę w każdym ze sklepów. Możesz przejść do wybranego sklepu i tam zrobić zakupy.
Najpopularniejsze porównywarki cen to:
Moje wydatki. 
Jak osoba z niepełnosprawnością intelektualną może zadbać o swoje pieniądze.

Moje pieniądze. 
Każdy człowiek ma swoje potrzeby.
Aby zrealizować niektóre z nich niezbędne są pieniądze.
Tylko skąd je brać?
Pieniądze zarobisz idąc do pracy. Dorośli ludzie pracują i za wykonaną pracę otrzymują wynagrodzenie. Jeśli masz własne pieniądze to ty decydujesz na co je wydasz.
Warto zatem poszukać pracy, podpisać umowę z pracodawcą i zacząć samodzielnie zarabiać pieniądze.
W Polsce zwykle wypłatę otrzymuje się raz w miesiącu.
Ważne!
Pracując możesz jednocześnie pobierać rentę. Mówią o tym odpowiednie przepisy.
Jeśli osoba z niepełnosprawnością otrzymuje rentę lub wynagrodzenie za pracę i mieszka z rodzicami, to często rodzice gospodarują jej pieniędzmi.
Jeśli tak jest w twoim przypadku, warto porozmawiać z rodzicami o tym, żebyś mógł sam decydować na co wydawać część pieniędzy. Możecie wspólnie ustalić jakąś stałą kwotę, którą będziesz otrzymywać regularnie. Na przykład co tydzień. Będziesz mógł wydać je na to, co ty sam uznasz za tobie potrzebne.
Gospodarowanie pieniędzmi. 
Możesz od razu wydać całe wynagrodzenie zarobione w jednym miesiącu lub całą rentę, ale potem zabraknie ci pieniędzy na potrzebne wydatki.
Dlatego zawsze planuj na co wydasz swoje pieniądze.
W każdym miesiącu masz stałe, podstawowe wydatki:
−	na jedzenie, 
−	na opłaty rachunków za mieszkanie, prąd, telefon, 
−	na środki higieny i czystości, 
−	często − na stale zażywane leki.
Dodatkowe wydatki to takie, których nie opłacasz regularnie w każdym miesiącu. Są to pieniądze wydane na kupno ubrań, kosmetyków, sprzętu domowego oraz opłaty za usługi, na przykład fryzjera.
Jeżeli chcesz ciekawie spędzać czas wolny, musisz również płacić za bilety do teatru lub kina, posiłek w restauracji czy bilety komunikacji miejskiej.
Pamiętaj:
Warto zapisywać systematycznie swoje wydatki. Pomoże ci to w planowaniu wydatków w następnym miesiącu.
Dobrze jest zbierać rachunki i paragony ze sklepów, żeby móc zawsze sprawdzić ceny towarów i usług.
Do planowania wydatków możesz wykorzystać wzór tabeli:
Wyżywienie
1. pieczywo	. . . . . . . . . . . . .  zł
2. wędliny	. . . . . . . . . . . . .  zł
3. warzywa	. . . . . . . . . . . . .  zł
4. . . . . . . . . . . . . . . .	. . . . . . . . . . . . .  zł. 
Opłaty związane z mieszkaniem:
1. czynsz	. . . . . . . . . . . . .  zł
2. prąd	. . . . . . . . . . . . .  zł
3. . . . . . . . . . . . . . . .	. . . . . . . . . . . . .  zł. 
Czas wolny:
1. bilety do kina	. . . . . . . . . . . . .  zł
2. basen	. . . . . . . . . . . . .  zł
3. wstęp do muzeum	. . . . . . . . . . . . .  zł
4. . . . . . . . . . . . . . . .	. . . . . . . . . . . . .  zł. 
Inne wydatki:
1. bilety komunikacji	. . . . . . . . . . . . .  zł
2. ubrania	. . . . . . . . . . . . .  zł
3. . . . . . . . . . . . . . . .	. . . . . . . . . . . . .  zł. 
RAZEM:.	. . . . . . . . . . . .  zł. 
Zakupy. 
Idąc na zakupy przygotuj szczegółową listę zakupów. Kupuj tylko to, co jest zapisane na liście. Dobrze zastanów się, czy rzecz którą chcesz wpisać na listę jest ci naprawdę potrzebna.
Duże sklepy mają wiele sposobów, aby zachęcić nas do dodatkowych zakupów. Są to: reklamy, gazetki, darmowe poczęstunki, promocje, rabaty i tak zwane gratisy. Nawet towar jest układany na półkach w odpowiedni sposób.
Tańsze produkty są na niskich półkach, a te droższe na wysokości naszego wzroku.
Pamiętaj:
Nie zawsze towar oznaczony jako PROMOCJA jest naprawdę najtańszy. Warto sprawdzać ceny w różnych sklepach lub skorzystać z internetowej porównywarki cen.
Robiąc zakupy zachowaj zdrowy rozsądek i nie daj się ponieść emocjom. Kupuj tylko to, co naprawdę konieczne.
Kiedy płacisz za zakupy nie chwal się i nie pokazuj ile masz pieniędzy. Złodzieje obserwują takie zachowania i mogą cię okraść.
Ważne!
Zawsze pilnuj swojego portfela. Chowaj go w bezpieczne miejsce. Dobrze zamykaj torebkę lub plecak.
Oszczędzanie. 
Warto oszczędzać i odkładać pieniądze na większe zakupy, na przykład na rower lub telewizor. W zależności od tego ile kosztuje to co chcesz kupić, oszczędzanie może trwać kilka miesięcy a nawet rok lub dłużej. Trzeba być cierpliwym!
Najprostszym sposobem oszczędzania jest wrzucanie pieniędzy do skarbonki. Możesz wkładać tam nawet niewielkie kwoty. Na przykład reszty z zakupów. Gdy skarbonka będzie pełna, zdziwisz się jak wiele się uzbierało.
Oszczędzać możesz także zakładając konto w banku. Będą tam co miesiąc wpływać twoje pieniądze z renty lub z wynagrodzenia za pracę. Gdy pieniądze są w banku nie ma pokusy, by je szybko wydać.
Pieniądze złożone na rachunku bankowym są na pewno bardziej bezpieczne niż te trzymane w domu albo w portmonetce. Poza tym, bank dokłada niewielką kwotę do twoich pieniędzy. Jest to tak zwane oprocentowanie konta. Jest ono różne w różnych bankach.
Pamiętaj:
Idąc na zakupy lub wybierając się w podróż zabierz jedynie niezbędną ilość gotówki. Jeśli ktoś ci ją ukradnie, to stracisz tylko niewielką część swoich pieniędzy.
Usługi bankowe. 
Bank to instytucja, gdzie bezpiecznie możesz przechowywać swoje pieniądze.
Najpierw jednak musisz założyć konto bankowe. Najpopularniejszym kontem jest rachunek oszczędnościowo−rozliczeniowy czyli ROR.
Warto wybrać bank, który znajduje się blisko twojego miejsca zamieszkania lub miejsca pracy. Sprawdź też czy w najbliższej okolicy jest bankomat tego banku.
Wybierając się do banku, weź ze sobą dowód osobisty. Twoje dane osobowe, wpisane do dowodu będą potrzebne, żeby załatwić sprawę w banku.
Dane osobowe to:
−	nazwisko, 
−	imię, 
−	data urodzenia, 
−	miejsce urodzenia, 
−	adres zamieszkania, 
−	numer PESEL.
Pamiętaj:
W każdym banku jest stanowisko INFORMACJA. Podejdź tam i zapytaj gdzie możesz załatwić swoją sprawę.
Zakładanie konta. 
Aby założyć konto musisz podejść do odpowiedniego stanowiska lub do okienka w banku. Pracownik banku pomoże ci wypełnić formularz. Sprawdzi też, czy dane osobowe wpisane do formularza zgadzają się z twoim dowodem osobistym.
Z bankiem zawierasz umowę dotyczącą prowadzenia konta. Musisz ją dokładnie przeczytać i podpisać. Jeśli masz problem z czytaniem, poproś osobę, która cię obsługuje, by przeczytała ci na głos ten dokument. Jeśli czegoś nie rozumiesz poproś o wyjaśnienie.
Przygotuj się:
W umowie musisz określić jaka najmniejsza kwota pieniędzy będzie co miesiąc wpływała na twoje konto. Możesz powiedzieć, że to będzie na przykład 100 złotych.
Oczywiście zawsze może to być więcej, ale nie mniej!
Teraz czas na podpis. To ważne byś umiał własnoręcznie podpisać się.
Zawsze podpisuj się tak samo, aby nikt inny nie mógł podpisać się za ciebie i wybrać pieniądze z twojego konta.
Po podpisaniu umowy otrzymasz numer konta. Podaj go pracodawcy, żeby tam wpłacał twoje wynagrodzenie.
Na konto może być wpłacane:
−	twoje wynagrodzenie za pracę, 
−	renta, 
−	ktoś może wpłacić ci pieniądze, 
−	sam możesz wpłacać gotówkę.
Za prowadzenie konta bankowego pobierana jest opłata.
Różne banki pobierają opłaty o różnej wysokości. Są to koszty obsługi rachunku.
Kilka dni po podpisaniu umowy, otrzymasz kartę płatniczą. Bank wyśle ją do ciebie pocztą.
Do karty dołączony będzie numer PIN czyli 4 cyfry.
Ważne!
Nikomu nie mów jaki jest twój numer PIN.
Tylko ty powinieneś go znać. Nie noś też zapisanego numeru razem z kartą. Musisz zapamiętać ten numer, żeby korzystać z karty!
Za pomocą karty płatniczej można:
−	pobierać pieniądze w okienku w banku, 
−	pobierać pieniądze z bankomatu, 
−	płacić za zakupy w sklepach, 
−	płacić za usługi, na przykład w restauracjach, kawiarniach, w niektórych taksówkach, dużych kinach.
Chcąc zapłacić kartą za zakupy,
podaj ją kasjerowi. Kasjer włoży twoją kartę do czytnika i poprosi o wbicie kodu PIN. Rób to dyskretnie, by nikt nie widział twojego numeru.
Pamiętaj:
Płacenie kartą za zakupy jest bardzo wygodne. Jednak musisz uważać, aby nie wydać więcej pieniędzy, niż masz na koncie.
Jak korzystać z bankomatu. 
Gdy pierwszy raz będziesz chciał pobrać pieniądze z bankomatu, poproś zaufaną osobę, żeby ci towarzyszyła.
Jeśli będziesz samodzielnie korzystał z bankomatu, czytaj uważnie polecenia na monitorze.
Różne bankomaty wyświetlają polecenia w trochę innej kolejności.
Zazwyczaj trzeba:
1.	wybrać klawiszem język − polski, angielski, niemiecki, 
2.	wpisać PIN, 
3.	wybrać operację, którą chcesz wykonać, czyli – wypłata pieniędzy, 
4.	wybrać kwotę, którą chcesz dostać. Pokażą się liczby, na przykład 50, 100, 200, 300, inna. Jeśli naciśniesz „inna”, musisz wpisać na klawiaturze kwotę (na przykład 150 złotych)
5.	wpisać czy chcesz potwierdzenie transakcji? Tak – Nie.
Teraz poczekaj aż bankomat wysunie banknoty. Sprawdź czy jest taka kwota, jaką wpisałeś.
Jeżeli wpisałeś, że chcesz otrzymać potwierdzenie transakcji, poczekaj aż bankomat wydrukuje to potwierdzenie.
Najlepiej jest korzystać z bankomatów swojego banku. Bankomaty należące do innych banków mogą pobierać z twojego konta dodatkową opłatę.
Pamiętaj:
Jeśli na twoim koncie nie ma już pieniędzy, bankomat nic ci nie wypłaci!
Ważne!
Jeśli zgubisz kartę lub podejrzewasz, że ją ukradziono, od razu zadzwoń lub idź do banku i powiedz o tym. Bank wtedy zablokuje twoje konto, by ktoś nie pobrał twoich pieniędzy.
W Polsce działa numer, pod którym można zastrzec kartę wydaną przez większość banków.
Jest to numer 828	828 828
Zanim zadzwonisz na ten numer, przypomnij sobie nazwę twojego banku. Będzie to pierwsze pytanie, które usłyszysz po uzyskaniu połączenia.
Konto internetowe. 
Jeśli masz komputer z dostępem do internetu, możesz założyć konto internetowe. Konto internetowe szczególnie przydatne jest osobom, które mają problemy z samodzielnym poruszaniem się.
Nie muszą wtedy tak często chodzić do swojego banku.
Żeby korzystać z konta internetowego, trzeba bardzo uważnie czytać polecenia i informacje, które pokazują się na ekranie. Za każdym razem musisz zalogować się do systemu operacyjnego banku.
Zalogowanie oznacza, że musisz wpisać swój numer, czyli identyfikator oraz hasło. Hasło ustanawiasz sam i nie powinieneś go nikomu zdradzać.
Za pośrednictwem konta internetowego możesz opłacać wszystkie comiesięczne rachunki. Na przykład za czynsz, telefon, telewizję. I nawet nie musisz pamiętać o tym. Możesz złożyć tak zwane stałe zlecenie. Wtedy bank dopilnuje terminu i dokona płatności z twojego konta.
Przez internet możesz również opłacać inne, jednorazowe rachunki lub zakupy.
Możesz też przelać pieniądze ze swojego konta na konto kogoś innego.
W taki sposób możesz komuś pożyczyć pieniądze.
W internecie możesz też śledzić historię swojego rachunku, czyli możesz sprawdzać:
−	ile aktualnie masz pieniędzy na koncie, 
−	kiedy wpłynęła na twoje konto wypłata lub renta, 
−	ile ostatnio wybrałeś z bankomatu, 
−	ile zapłaciłeś za zakupy w sklepie.
Za prowadzenie konta internetowego zazwyczaj bank pobiera dodatkową opłatę.
Kredyty i sprzedaż ratalna. 
Czasem ludziom brakuje pieniędzy a potrzebują kupić jakąś rzecz.
Mogą wtedy wziąć pożyczkę lub kredyt z banku lub z innej firmy.
Najczęściej kredyt bierze się na zakup bardzo drogich rzeczy, na przykład mieszkania, samochodu.
Często sprzedawcy w sklepach zachęcają by kupić coś na raty, na przykład sprzęt AGD. Dobrze zastanów się zanim coś kupisz na raty. Przez długi czas będziesz później spłacał określoną kwotę. Kupując na raty, zawsze za towar zapłacisz więcej.
Pamiętaj:
Biorąc pożyczkę lub kredyt musisz spłacić ją w określonym czasie. Oddajesz więcej pieniędzy niż pożyczyłeś. To są odsetki.
Ważne!
Uważaj na pożyczki chwilówki.
Biorąc chwilówkę, oddajesz dużo więcej pieniędzy niż ci pożyczono.
Najczęściej firmy pożyczkowe zachęcają do wzięcia chwilówek na ulotkach. Wyrzucaj od razu takie ulotki!
		Zanim weźmiesz pożyczkę, poproś kogoś bliskiego o pomoc. Sprawdźcie czy firma, od której chcesz pożyczyć pieniądze istnieje i czy możesz tej firmie zaufać. Listę firm, którym możesz zaufać i pożyczyć	od nich pieniądze, znajdziesz:
		− dzwoniąc za darmo	pod numer  800 290 479
		− na stronie internetowej www.zanim−podpiszesz.pl.
		Każda firma, która pożycza pieniądze musi cię dokładnie poinformować, ile pieniędzy będziesz musiał oddać.
		Musi też powiedzieć, ile masz czasu na oddanie pieniędzy.
		Dokładnie przeczytaj umowę z firmą, od której pożyczasz pieniądze.
		Zawsze podpisuj tylko te dokumenty, które w całości rozumiesz.
		Osoby z niepełnosprawnością intelektualną często stają się ofiarą oszustów. Oszuści proponują na pozór bardzo atrakcyjne oferty.
		Dlatego lepiej samodzielnie nie bierz kredytów. Nie podpisuj żadnych umów dotyczących pieniędzy.
		Zdarza się też, że ktoś chce żebyś był jego żyrantem lub poręczycielem.
		Jest to czasem potrzebne, aby on mógł wziąć pożyczkę. Nie zgadzaj się na to i nie podpisuj żadnych dokumentów! Jeśli taka osoba nie będzie potem spłacała rat, to ty będziesz musiał oddać pożyczone przez	niego pieniądze i odsetki.
Moje prawa. 
Co osoba z niepełnosprawnością intelektualną powinna wiedzieć o postępowaniach sądowych.
Dlaczego warto przeczytać ten poradnik?
Ten poradnik jest dla każdej osoby, która chce uczyć się o swoich prawach.
Każdy dorosły człowiek może mieć w życiu problemy prawne. W telewizji i w radiu często mówi się o osobach, które zostały oszukane albo nie były ostrożne i teraz mają problemy.
Na przykład:
−	ktoś chciał kupić telefon na kartę, a podpisał taką umowę że musi płacić co miesiąc drogi abonament,
−	ktoś został zatrzymany przez policję i nie wie co robić,
−	ktoś otrzymał wezwanie, żeby zwrócić pożyczkęa nigdy niczego nie pożyczał,
−	ktoś otrzymał wezwanie do stawienia się w sądzie i nie wie o co chodzi.
Nie zawsze można porozmawiać od razu z prawnikiem.
Dlatego trzeba uczyć się, jak poradzić sobie w trudnych sytuacjach prawnych.
Prawo do sądu. 
Każdy człowiek ma prawa. Najważniejsze prawa są zapisane w konstytucji, umowach międzynarodowych i w ustawach.
Jeśli ktoś ma prawa, to może z nich korzystać. Na przykład, jeśli ktoś pracuje, to ma prawo do zapłaty za pracę i sam decyduje co chce zrobić z pieniędzmi.
Czasem ludzie przeszkadzają innym w korzystaniu z praw. Wtedy mówimy, że naruszają prawa. Jeśli ktoś narusza Twoje prawa, to taką sprawę można skierować do sądu.
Każdy człowiek ma prawo do sądu.
To oznacza, że jego sprawą może zająć się sąd i pomóc mu rozwiązać problem prawny.
O prawie do sądu mówi konstytucja i umowy międzynarodowe. Taką umową jest na przykład Konwencja Narodów Zjednoczonych o prawach osób z niepełnosprawnościami.
		Prawo do sądu oznacza, że:
		− każdy może skierować do sądu swoją sprawę, a sąd tę sprawę rozpatrzy, 
		− sąd będzie niezależny, bezstronny i niezawisły, czyli będzie orzekał na podstawie przepisów prawa i swojej wiedzy, a nie jak mu ktoś każe, 
−	sprawa będzie jawnie rozpatrywana, czyli można się dowiedzieć co sąd robi, 
−	sprawa będzie rozpatrywana jak najszybciej, 
−	od decyzji sądu można się odwołać.
Ważne!
Osoba z niepełnosprawnością intelektualną ma prawo do sądu tak jak każdy człowiek. Trzeba jej tylko pomóc w napisaniu pisma albo jak będzie zeznawać.
Obowiązkiem władzy jest wspieranie osób z niepełnosprawnością intelektualną we wszystkich problemach prawnych.
Sądy, trybunały i organy ochrony prawa w Polsce.
W Polsce działają różne sądy. Najczęściej sprawy kierowane są do sądów powszechnych.
Sądy powszechne to sądy:
rejonowe, okręgowe i apelacyjne.
W Polsce działa także Sąd Najwyższy.
Niektóre sprawy trafiają do sądów administracyjnych lub do sądów wojskowych.
W sądach powszechnych są wydziały:
wydział cywilny, karny, rodzinny i nieletnich, pracy, ksiąg wieczystych. Czasem jest także wydział gospodarczy i ubezpieczeń społecznych.
Każdy wydział zajmuje się innymi sprawami.
Wydział cywilny zajmuje się sprawami cywilnymi, na przykład spadkiem, odszkodowaniem za zalanie mieszkania, zapłatą za remont domu.
Wydział karny zajmuje się sprawami karnymi, czyli przestępstwami.
Wydział rodzinny i nieletnich zajmuje się sprawami rodzinnymi. Takie sprawy to na przykład alimenty albo ograniczenie władzy rodzicielskiej. Ten wydział zajmuje się też sprawami osób, które nie mają 18 lat, a naruszyły prawo.
Wydział pracy zajmuje się sprawami pracowników i pracodawców.
Wydział ksiąg wieczystych zajmuje się sprawami nieruchomości, czyli domów, działek, mieszkań. W księgach wieczystych jest między innymi zapisane kto jest właścicielem domu.
Najwięcej spraw na początku trafia do sądu rejonowego. To znaczy, że sąd rejonowy jest sądem pierwszej instancji.
Jeśli sąd rejonowy wyda wyrok lub postanowienie, to można się od niego odwołać do sądu okręgowego.
Czyli sąd okręgowy jest sądem drugiej instancji.
Od wyroku lub postanowienia sądu okręgowego już nie można się odwołać. Można tylko czasami napisać skargę kasacyjną do Sądu Najwyższego.
Niektóre sprawy trafiają od razu do wydziału cywilnego sądu okręgowego. Są to na przykład sprawy o rozwód albo sprawy, które dotyczą kwoty większej niż 75 tysięcy złotych.
Do wydziału karnego sądu okręgowego trafiają sprawy o zabójstwo.
Od wyroku lub postanowienia tych sądów można odwołać się do sądu apelacyjnego.
Sąd Najwyższy zajmuje się skargami kasacyjnymi. Jeśli sądy w naszej sprawie naruszyły prawo, to można napisać skargę kasacyjną. Skargę musi napisać prawnik, na przykład adwokat, radca prawny lub profesor prawa.
Sąd Najwyższy zajmuje się też sprawdzaniem, czy wybory w Polsce były przeprowadzone zgodnie z prawem.
W Polsce działa prokuratura i policja.
Te organy chronią ludzi przed przestępcami. Do nich można pójść lub napisać jeśli wiemy, że ktoś popełnił przestępstwo.
Prokuratura i policja przygotowują akt oskarżenia, który trafia potem do wydziału karnego sądu.
W Polsce działają także 2 trybunały.
Trybunał Stanu sprawdza czy osoby, które rządzą w Polsce, nie naruszają prawa.
Trybunał Stanu może zajmować się posłami, senatorami, ministrami, prezydentem.
Trybunał Konstytucyjny sprawdza, czy różne przepisy prawa są zgodne z konstytucją albo z umowami międzynarodowymi.
Trybunał zajmuje się też skargami konstytucyjnymi.
Skargę konstytucyjną można napisać wtedy, kiedy sąd w naszej sprawie wydał wyrok lub decyzję na podstawie przepisu prawa niezgodnego z konstytucją.
Skargę musi napisać prawnik, na przykład adwokat, radca prawny albo profesor prawa.
Polacy mogą też składać skargi do Europejskiego Trybunału Praw Człowieka w Strasburgu.
Skargę można napisać samemu, w języku polskim. W skardze trzeba napisać, że sądy albo inne instytucje w Polsce wydały wyrok, postanowienie lub decyzję i naruszyły prawa zapisane w Europejskiej Konwencji o Ochronie Praw Człowieka.
Trybunał wydaje wyroki. Na przykład Trybunał wydał taki wyrok przeciwko Polsce, w którym powiedział, że osoba ubezwłasnowolniona nie musi mieszkać w domu pomocy społecznej, jeśli tego nie chce.
Prawa i obowiązki w sądzie. 
Każdy ma prawo do obrony. To oznacza, że sąd wysłucha osobę zanim wyda wyrok lub postanowienie. Sądowi można pokazywać dowody, na przykład pisma, opinie, zdjęcia.
Prawo do obrony w sprawach karnych oznacza również, że każdy oskarżony może poprosić o pomoc obrońcę czyli adwokata.
Obrońcę można wybrać samemu, wtedy trzeba za jego pracę zapłacić. Obrońca może być też z urzędu, czyli sąd go wybierze jeśli oskarżony o to poprosi. Za obrońcę z urzędu nie trzeba płacić.
Jeśli nie wiadomo, czy oskarżony rozumie co zrobił albo czy pamięta co się stało, to wtedy sąd zawsze wybierze mu obrońcę z urzędu.
Każdy ma prawo do pomocy w postępowaniu. Pomocy może udzielić adwokat lub radca prawny. Jest on wtedy pełnomocnikiem.
Gdy ktoś nie ma pieniędzy, sąd może sam wybrać mu prawnika.
Trzeba o to poprosić sąd.
Jeśli ktoś rozpoczął sprawę przed sądem lub bierze udział w sprawie, to ma prawo do:
−	przeczytania wszystkich akt sprawy,
−	zwrócenia się do sądu o powołanie świadków,
−	zadawania pytań świadkom.
Ważne!
Każdy w sądzie ma obowiązek:
−	odpowiedniego zachowania, na przykład każdy kto mówi do sądu, powinien wstać, 
−	mówienia prawdy, ponieważ mówienie nieprawdy w sądzie jest przestępstwem, 
−	stawiennictwa w sądzie, to znaczy, że trzeba być w sądzie na rozprawie.
Często sąd mówi, że stawiennictwo nie jest obowiązkowe, ale zawsze lepiej być w sądzie, żeby wiedzieć, co się wydarzyło.
−	terminowego dokonywania czynności, na przykład gdy sąd każe coś przynieść w ciągu 7 dni, 
−	wykonania wyroku lub postanowienia, czyli trzeba zrobić to, co jest zapisane w wyroku lub postanowieniu.
Postępowanie karne. 
W postępowaniu karnym ustala się, czy ktoś popełnił przestępstwo lub wykroczenie. Przestępstwo to na przykład kradzież, pobicie. Wykroczenie to na przykład głośne zachowanie po godzinie 22.
Każdy kto wie, że ktoś popełnił przestępstwo lub wykroczenie, powinien to zgłosić na policję lub do prokuratury.
To się nazywa zawiadomienie.
Najpierw jest postępowanie przygotowawcze, czyli policja i prokuratura zbiera informacje i szuka dowodów. Jeśli wiedzą, kto mógł naruszyć prawo, to zatrzymują taką osobę.
Zatrzymanie to pozbawianie wolności na krótki czas.
Zatrzymać osobę może Policja, Straż Graniczna,
Centralne Biuro Antykorupcyjne, Żandarmeria Wojskowa. Ta osoba musi być podejrzana.
To znaczy, że być może popełniła przestępstwo.
Zatrzymać kogoś mogą również inni ludzie, jeśli widzą, że ta osoba narusza prawo. Wtedy trzeba natychmiast powiadomić o tym policję.
Osobie zatrzymanej trzeba powiedzieć, dlaczego została zatrzymana. Osoba zatrzymana może prosić, by policja zadzwoniła do jej rodziny albo do adwokata. Tylko adwokat może odwiedzić w areszcie osobę zatrzymaną.
Ważne!
Jeśli osoba z niepełnosprawnością intelektualną zostanie zatrzymana, policja powinna poprosić o pomoc psychologa oraz kogoś, kto zna tę osobę. Trzeba powiedzieć to policji.
Policja powinna sprawdzić, czy osoba z niepełnosprawnością intelektualną rozumie to co do niej mówi się.
Osobę można zatrzymać tylko na 72 godziny,
czyli na 3 dni.
Po 48 godzinach, czyli po 2 dniach, policja musi wystąpić do wydziału karnego sądu z wnioskiem o tymczasowe aresztowanie.
Potem sąd ma 24 godziny, żeby zdecydować, czy osoba może wrócić do domu, czy będzie tymczasowo aresztowana.
Tymczasowe aresztowanie oznacza, że osoba jest w areszcie lub w więzieniu,
zanim sąd ustali czy jest winna. Osoba może być aresztowana tymczasowo na 3 miesiące albo nawet na 2 lata, a czasem dłużej.
Policja szuka też pokrzywdzonych i świadków.
Pokrzywdzony to osoba, której ktoś zrobił coś złego, na przykład pobił, okradł, oszukał.
Świadek to osoba, która widziała przestępstwo albo wie coś o nim. Na przykład zna osobę, która popełniła przestępstwo.
Ważne!
Każdy kto otrzyma wezwanie że będzie świadkiem, ma obowiązek przyjść na policję lub do sądu.
Świadkowie i pokrzywdzeni składają zeznania, to znaczy opowiadają o tym, co wiedzą na temat przestępstwa. Policja spisuje zeznania w protokole. Świadkowie i pokrzywdzeni muszą podpisać protokół.
Pamiętaj!
Zanim podpiszesz protokół z zeznań świadka lub pokrzywdzonego, musisz go uważnie przeczytać.
Postępowanie przygotowawcze kończy się, kiedy policja lub prokuratura przygotuje akt oskarżenia. W akcie oskarża się osobę o to, że popełniła jakieś przestępstwo.
Osoba oskarżona o popełnienie przestępstwa to oskarżony.
W akcie oskarżenia jest napisane co zrobił oskarżony, jakie to przestępstwo, jaką powinien otrzymać karę. Sędzia wydziału karnego czyta akt oskarżenia i prowadzi postępowanie. Sędzia sprawdza, jak było naprawdę i czy oskarżony jest winny. Potem wydaje wyrok.
Postępowanie cywilne. 
Postępowanie cywilne to wyjaśnienie spraw cywilnych, na przykład o odszkodowanie, albo spraw rodzinnych, albo dotyczących spadku.
Jeśli pożyczyłeś komuś pieniądze i on Ci ich nie oddaje,możesz poprosić o pomoc sąd. Musisz napisać pozew.
Pozew trzeba zanieść lub wysłać do wydziału cywilnego sądu.
W pozwie trzeba napisać:
−	swoje imię i nazwisko,
−	miejsce zamieszkania, 
−	dane osoby, której pożyczyłeś pieniądze, 
−	dokładnie opisać co się wydarzyło.
Do pozwu trzeba dołączyć dowody. Dowodem może być na przykład umowa pożyczki albo potwierdzenie przelewu z banku.
Osoba, która pisze pozew to powód.
Osoba, przeciwko której pisze się pozew to pozwany.
Czasem za pozew trzeba zapłacić opłatę sądową. Jeśli ktoś nie ma pieniędzy może poprosić sąd, żeby zwolniła go z obowiązku opłaty.
W niektórych sprawach nie pisze się pozwu, tylko wniosek. Na przykład kiedy ktoś umiera i rodzina chce załatwić sprawy spadkowe,
to wtedy pisze się wniosek o stwierdzenie nabycia spadku. Nie ma wtedy powoda, tylko jest wnioskodawca.
W takich sprawach nie ma też pozwanego, jest uczestnik albo uczestnicy postępowania. Są to wszystkie osoby zainteresowane sprawą. W postępowaniu cywilnym można mieć pełnomocnika.
Powód i pozwany mogą prosić sąd, żeby przesłuchał świadków albo żeby sprawdził jakieś dokumenty. Nazywa się to, że składają wniosek dowodowy.
Sąd z każdej sprawy spisuje protokół. Sąd może też nagrywać rozprawy. Powód i pozwany oraz wnioskodawca i uczestnicy mają prawo wiedzieć, co jest w protokołach.
W każdej sprawie sąd ustala najpierw co wydarzyło się i czy ktoś naruszył prawo. Wtedy sąd wydaje wyrok lub postanowienie.
Rady i wskazówki
		Nigdy nie podpisuj żadnego dokumentu, jeśli nie wiesz co jest w nim napisane!
		Jeśli jest z Tobą bliska osoba, poproś żeby powiedziała Ci co jest w dokumencie. Możesz wziąć dokument do domu i poprosić o pomoc kogoś z rodziny.
		Pamiętaj!
		Ktoś może chcieć Cię oszukać, albo w dokumencie mogą być błędy.
		Zawsze trzeba wiedzieć, co się podpisuje.
		Nie wyrzucaj nigdy listów z sądu!
		Najpierw sprawdź co jest w kopercie.
		Może tam być wezwanie do sądu albo wezwanie do zapłaty jakichś pieniędzy. Nawet jeśli nie brałeś od nikogo pieniędzy, taką sprawę trzeba wyjaśnić.
		Pamiętaj!
		Pokaż komuś list z sądu i poproś o pomoc.
		Nie bój się i nie chowaj takich listów.
		Nikt nie może naruszać prawa!
		Osoba z niepełnosprawnością intelektualną też musi przestrzegać prawa.
		Pamiętaj!
		Jeśli osoba z niepełnosprawnością intelektualną popełniła przestępstwo, sąd może wydać wyrok i pozbawić ją wolności.
	Osoba pójdzie do więzienia. Nawet jeśli	jest ubezwłasnowolniona.
Moje sposoby na konflikty. 
Co osoba z niepełnosprawnością intelektualną powinna wiedzieć o konfliktach i o sposobach ich rozwiązywania.

Co to jest konflikt. 
Konflikt jest to spór, walka. Walczymy z drugą osobą, czasem z grupą osób. Najczęściej walczymy o to czyj punkt widzenia i czyje zdanie jest ważniejsze.
Konflikt pojawia się wtedy, gdy ludzie mają sprzeczne potrzeby, poglądy lub interesy. Konflikt jest wynikiem złej komunikacji między ludźmi.
Uwaga: Sprzeczne oznacza przeciwne, odwrotne, niezgodne.
Czym różni się konflikt od różnicy zdań?
Podczas konfliktu często atakujemy i obrażamy swojego rozmówcę. Nie słuchamy go. Chcemy na siłę narzucić mu swoje zdanie. Rozmówcę traktujemy jak przeciwnika, a rozmowę jak walkę. Podczas konfliktu towarzyszą nam bardzo silne emocje.
Dlaczego powstają konflikty?
Sytuacji konfliktowych nie da się uniknąć w codziennym życiu. Dzieje się tak, ponieważ ludzie różnią się od siebie. Mają różne charaktery, poglądy i przekonania. Sytuacja konfliktowa może spotkać cię w domu, w szkole,
w warsztatach terapii zajęciowej, w pracy. Może spotkać cię w każdym miejscu, w którym masz kontakt z innymi ludźmi.
Konflikt jest nieodłącznym elementem kontaktów między ludźmi.	
Rodzaje konfliktów
●	Konflikt kulturowy. 
Jest to najczęściej konflikt pomiędzy mieszkańcami różnych krajów. Mają oni często odmienne poglądy na codzienność.
Kierują się innymi zasadami. Często wierzą w różne rzeczy. Dzieje się tak ponieważ zostali wychowani w różny sposób. Uczyli się także różnych rzeczy.
Konflikt kulturowy to także konflikt pomiędzy miłośnikami różnego rodzaju muzyki lub filmów.
●	Konflikt pokoleniowy. 
Jest to konflikt pomiędzy osobą starszą i młodszą, czyli reprezentujące różne pokolenia. Może to być konflikt pomiędzy dziećmi a ich rodzicami lub dziadkami. Może to być także konflikt pomiędzy uczniem a nauczycielem. Takie konflikty zdarzają się ponieważ w zależności od wieku często mamy różne poglądy na te same sprawy.
●	Konflikt wartości. 
Konflikt wartości może dotyczyć osób wyznających różną religię.
Może też dotyczyć ludzi kierujących się różnymi zasadami w codziennym życiu.
● Konflikt ekonomiczny. 
Konflikt ekonomiczny może zdarzyć się, gdy obok siebie żyją osoby bardzo bogate i bardzo biedne.
Osobom bogatym trudno jest czasem zrozumieć potrzeby osób biedniejszych. Osoby biedniejsze mogą zazdrościć osobom bogatym ich majątku.
● Konflikt rodzinny. 
Konflikt rodzinny może zdarzyć się w najbliższej rodzinie lub dalszej.
Często zdarza się w rodzinach, w których występuje alkoholizm i przemoc.
Może zdarzyć się też w zwykłej, kochającej się rodzinie.
Konflikty mogą być destruktywne lub konstruktywne.
Co to oznacza?
Konflikt destruktywny to taki, gdy jedna osoba zaangażowana w konflikt wygrywa, a druga przegrywa.
Konflikt konstruktywny to taki, gdy obydwie osoby wygrywają i odnoszą korzyści z rozwiązania konfliktu.
Ważne!	Konflikt może być doświadczeniem pozytywnym.
Dzięki konfliktom możesz:
−	Nauczyć się współpracy z innymi osobami.
−	Poznać poglądy innych osób.
−	Nauczyć się akceptować przekonania innych osób.
−	Nauczyć się twórczego myślenia.
−	Nauczyć się wyrażać swoje poglądy, swoje uczucia, myśli i potrzeby.
−	Nauczyć się wyrażać swoje emocje.
−	Zwiększyć poczucie własnej wartości.
−	Nauczyć się podejmowania odpowiedzialnych decyzji.
−	Poznać i umocnić więź z drugą osobą.
Postawy wobec konfliktów. 
W sytuacji konfliktu przyjmujemy różne postawy:
● Unikanie. 
Zachowujesz się wtedy tak, jakbyś nie zauważał konfliktu. W ten sposób unikasz nieprzyjemnej rozmowy. Jednocześnie, w ten sposób nie rozwiążesz konfliktu. Konflikt nadal pozostanie.
● Rywalizacja. 
Walczysz o to, żeby wygrać. Nie zwracasz uwagi na potrzeby drugiej osoby. Nie słuchasz jej argumentów. Osoba, z którą masz konflikt zachowuje się tak samo i dlatego nie możecie dojść do porozumienia.
Moje sposoby na konflikty
● Dostosowanie. 
Rezygnujesz ze swojego zdania, aby zachować spokój.
Pozwalasz wygrać drugiej osobie.
Jednak taka postawa powoduje, że czujesz się skrzywdzony i potraktowany niesprawiedliwie.
● Kompromis. 
Ty i osoba, z którą masz konflikt rezygnujecie z części swoich przekonań. Słuchacie zdania drugiej osoby.
Każde z was jest w stanie choć częściowo zaakceptować zdanie drugiej osoby.
Ważne! Kompromis jest możliwy tylko wtedy, gdy obydwie strony konfliktu częściowo ustąpią.
● Współpraca. 
Słuchasz racji drugiej osoby, szanujesz jej poglądy, ale jednocześnie nie rezygnujesz z własnych poglądów.
Wspólnie znajdujecie takie rozwiązanie, które przyniesie zadowolenie dla obu osób.
Dzięki takiej postawie obie osoby wygrywają!
Etapy rozwiązywania konfliktów
1.	Dostrzegamy konflikt i staramy się go nazwać.
2.	Zastanawiamy się nad różnymi sposobami rozwiązania konfliktu.
3.	Wybieramy najlepsze rozwiązanie konfliktu.
4.	Stosujemy wybrany sposób rozwiązania konfliktu.
Przykład:
Dwóch przyjaciół chce wyjechać razem na wakacje. Karol nie lubi jak jest gorąco. Chciałby wyjechać do Norwegii. Paweł uwielbia słońce i ciepłe morze. Marzy o wakacjach w Hiszpanii.
Chłopcy nie potrafią porozumieć się dokąd mają wyjechać i dlatego dochodzi do konfliktu.
1. Przyczyna konfliktu:
Chłopcy chcą wyjechać w różne miejsca na wakacje.
2. Przykładowe sposoby rozwiązania konfliktu:
−	Jeden z chłopców ustępuje drugiemu w sprawie wyboru miejsca na wakacyjny wyjazd,
−	Chłopcy losują dokąd wyjadą na wakacje,
−	Chłopcy ustalają, że 1 tydzień wakacji spędzą w Norwegii, a 1 tydzień w Hiszpanii,
−	Decydują się na osobne spędzenie wakacji.
3. Wybór najlepszego rozwiązania konfliktu:
Przyjaciele decydują, że spędzą 1 tydzień w Norwegii i 1 tydzień w Hiszpanii.
Najważniejsze jest, żeby obydwaj odwiedzili swoje wymarzone miejsce.
Bardzo ważne jest także to, aby spędzili wakacje razem.
4. Zastosowanie rozwiązania problemu:
Przyjaciele spędzają 1 tydzień wakacji w Norwegii i 1 tydzień w Hiszpanii.
Sposoby rozwiązywania konfliktów
● Negocjacje. 
Negocjacje to rozmowa. W czasie tej rozmowy każdy może przedstawić swoje zdanie i sposób na rozwiązanie konfliktu. Każdy słucha tego, co ma do powiedzenia inna osoba.
Celem negocjacji jest rozwiązanie problemu i osiągnięcie porozumienia. W negocjacjach biorą udział wszystkie osoby, które uczestniczą w konflikcie, czyli są skonfliktowane.
Ważne!
Negocjacje są zakończone, gdy wszystkie osoby biorące udział w negocjacjach zgadzają się na zaproponowane rozwiązanie.
● Mediacje. 
Czasem konflikt jest tak duży, że nie potraficie sami go rozwiązać i osiągnąć porozumienia. Wtedy może wam pomóc mediator.
Mediator to osoba, która pośredniczy w rozmowach. Nie staje ona po niczyjej stronie. Pomaga zrozumieć problem i pilnuje, aby wszyscy przestrzegali ustalonych zasad rozmowy.
Mediator nie narzuca swojego rozwiązania konfliktu. Osoby skonfliktowane same wypracowują takie rozwiązanie.
● Arbitraż. 
Arbitraż to sposób stosowany wtedy, gdy nie widać żadnej możliwości rozwiązania konfliktu. Możecie się wówczas zwrócić o pomoc arbitra. Arbiter to bezstronna osoba lub niezależna instytucja. Arbiter na podstawie faktów i dowodów rozstrzyga konflikt. Arbiter narzuca swój sposób rozstrzygnięcia konfliktu.
Osoby skonfliktowane nie mają wpływu na sposób rozwiązania konfliktu.
Gdy któraś z osób nie zgodzi się na zaproponowany przez arbitra sposób, konflikt rozpoczyna się od nowa.
Ważne!
Obydwie strony muszą zgodzić się na obecność i udział arbitra w rozwiązywaniu konfliktu.
Gdy rozmowy utkną i nie potraficie rozwiązać konfliktu, możecie:
−	Zastanowić się co stracicie, gdy nie dojdziecie do porozumienia.
−	Wyliczyć korzyści, które wynikną z rozwiązania konfliktu.
−	Pomyśleć nad innymi rozwiązaniami problemu. Może jakiś zupełnie nowy pomysł zadowoli obie strony.
−	Zrobić przerwę w rozmowie, wziąć głęboki oddech i zastanowić się spokojnie od nowa.
Ważne!
Rozwiązanie sytuacji konfliktowej jest możliwe tylko wtedy, gdy ty i osoba, z którą masz konflikt jesteście gotowi i chcecie rozmawiać.
Czy można uniknąć konfliktów?
Konflikt jest naturalnym i stałym elementem relacji między ludźmi. Warto jednak abyś unikał sytuacji konfliktowych i od początku starał porozumieć się z drugą osobą.
Oto kilka sposobów na zgodne porozumienie:
−	Próbuj wykazać się dobrą wolą.
Pokaż rozmówcy swoją otwartość i chęć dogadania się.
−	Nie ulegaj złym emocjom. Staraj się mówić spokojnie. Unikaj gwałtownych gestów.
−	Nie oskarżaj i nie obrażaj swojego rozmówcy.
−	Zastanów się, czy na pewno masz rację. Spróbuj postawić się na miejscu swojego rozmówcy.
−	Pomyśl, że twój rozmówca ma dobre intencje i chce z tobą porozumieć się.
−	Nie zakładaj, że wszyscy zgodzą się z twoim zdaniem.
−	Dobrze przygotuj się do rozmowy. Zapisz sobie korzyści wynikające z twojej propozycji. Zastanów się nad słabymi stronami swojej propozycji.
−	Zawsze szanuj swojego rozmówcę.
−	Chwal pomysły swojego rozmówcy.
Jeśli musisz je skrytykować, zrób to w sposób przyjazny i delikatny.
−	Nie wstydź się śmiać z samego siebie. Czasem taki żart może rozładować napiętą sytuację.
−	Podczas rozmowy bądź uczciwy. Postaraj się wzbudzić zaufanie w swoim rozmówcy.
−	Nie ponaglaj swojego rozmówcy.
Daj mu czas, aby mógł przeanalizować i zrozumieć twoje rozwiązanie.
Konflikty, które dotyczą nas najczęściej. 
Konflikty w domu
● Dlaczego powstają?
Czasami najtrudniej jest porozumieć się z najbliższymi osobami.
Konflikt rodzinny może powstać pomiędzy rodzicami i dziećmi, pomiędzy mężem i żoną lub pomiędzy rodzeństwem.
Dzieje się tak, ponieważ nie zawsze rozumiemy potrzeby swoich najbliższych. Czasem wydaje się nam, że wiemy lepiej co jest dobre dla bliskiej osoby.
Często nie słuchamy, co członkowie naszej rodziny mają do powiedzenia.
●	Jak rozwiązywać konflikty w domu?
Konflikt z kimś bliskim czasem bardzo trudno jest rozwiązać.
Dzieje się tak, ponieważ z rodziną łączą nas silne uczucia i emocje.
Dobrym sposobem są negocjacje, czyli spokojna rozmowa.
Podczas negocjacji wspólnie szukamy najlepszego rozwiązania konfliktu. Czasem konflikt w rodzinie może być tak silny, że do jego rozwiązania potrzebna jest pomoc kogoś z zewnątrz.
Może to być przyjaciel rodziny.
Niekiedy potrzebna jest terapia rodzinna u psychologa.
Konflikty w szkole
●	Dlaczego powstają?
Jeśli jesteś uczniem, spędzasz w szkole dużą część swojego życia. W klasie jest zazwyczaj dużo osób. Mają one różne charaktery i różne zainteresowania. Czasami trudno jest ci porozumieć się z innymi uczniami.
●	Jak rozwiązywać konflikty w szkole?
Dobrym wyjściem z sytuacji konfliktowej są negocjacje, czyli rozmowa z kolegą lub koleżanką. Możesz też poprosić o pomoc w rozmowie bezstronnego kolegę lub koleżankę.
Uwaga: Osoba bezstronna to taka, która nie jest uczestnikiem naszego konfliktu.
Możesz także opowiedzieć o konflikcie podczas godziny wychowawczej lub poprosić o pomoc nauczyciela.
Konflikty w warsztatach terapii zajęciowej. 
Konflikty w warsztatach terapii zajęciowej lub w innej placówce
●	Dlaczego powstają?
Jeśli jesteś uczestnikiem warsztatów terapii zajęciowej lub innej placówki, spędzasz w niej dużo czasu. W grupie są różne osoby. Z niektórymi masz wspólne poglądy i zainteresowania. Jednak w każdej grupie są osoby, które bardzo różnią się od ciebie.
To może prowadzić do konfliktów.
●	Jak rozwiązywać konflikty w placówce?
Najlepszym sposobem na rozwiązanie konfliktu są negocjacje. Możesz poprosić o pomoc w negocjacjach bezstronnego kolegę lub koleżankę. Możecie o konflikcie porozmawiać na zajęciach pracowni umiejętności społecznych. Możesz też poprosić o pomoc kierownika warsztatów.
Konflikty w pracy
●	Dlaczego powstają?
W pracy spotkasz bardzo różne osoby. Będą różniły się od ciebie wykształceniem, doświadczeniem zawodowym i życiowym. Będziecie zajmować różne stanowiska i otrzymywać różne wynagrodzenia. W miejscu pracy bardzo często trzeba współpracować z osobami, które różnią się od ciebie poglądami i spojrzeniem na różne sprawy.
Takie sytuacje mogą prowadzić do konfliktów.
●	Jak rozwiązywać konflikty w pracy?
Gdy nie będziesz potrafił samodzielnie rozwiązać konfliktu ze współpracownikiem, możesz poprosić o pomoc swojego przełożonego.
Czasami w pracy zdarza się też konflikt z przełożonym.
Jak zawsze najlepszym rozwiązaniem konfliktu jest spokojna rozmowa.
Uwaga: Jeśli przez dłuższy czas nie potrafisz porozumieć się z przełożonym, może warto pomyśleć o zmianie miejsca pracy.
Konflikt z samym sobą
●	Dlaczego powstaje?
Czasem zdarza się, że jesteś w konflikcie z samym sobą.
Dzieje się tak, gdy nie potrafisz zaakceptować swoich słabości i lęków. Nie potrafisz sobie wybaczyć jakiegoś błędu. Nie potrafisz zaakceptować swojego ciała, swojego wyglądu.
Konflikt z samym sobą możesz mieć także wtedy, gdy zrobisz coś, co jest niezgodne z twoimi poglądami i zasadami.
●	Jak rozwiązać taki konflikt?
Czasem najtrudniej jest wybaczyć samemu sobie.
Nie zawsze potrafimy też siebie zrozumieć.
Gdy nie radzisz sobie z zaakceptowaniem samego siebie,może ci pomóc rozmowa z kimś bliskim: z lubianym członkiem rodziny lub z przyjacielem.
Gdy nie potrafisz rozwiązać takiego konfliktu, zwróć się o pomoc do psychologa.
Pamiętaj!
Agresja i przemoc nie są sposobem na rozwiązanie żadnego konfliktu!
Moje ciało. 
Co osoba z niepełnosprawnością intelektualną powinna wiedzieć o swoim organizmie.

Zanim się urodziłeś. 
Zanim się urodziłeś, spędziłeś 9 miesięcy w brzuchu mamy.
Stało się to za sprawą małych nasionek, które produkują mężczyźni i kobiety.
U mężczyzn są to plemniki.
U kobiet są to komórki jajowe.
Gdy połączyły się ze sobą plemnik twojego taty z komórką jajową twojej mamy, doszło do zapłodnienia. Powstał embrion, który zamieszkał w brzuchu mamy w miejscu zwanym macicą.
Z embriona rozwijał się płód. Byłeś coraz większy a mama miała coraz większy brzuch. Czas ten nazywa się ciążą.
Gdy byłeś już gotowy do przyjścia na świat, rozpoczął się poród, czyli twoje narodziny.
Kolejne okresy w twoim życiu. 
Wiek niemowlęcy to pierwszy etap w twoim życiu. Jesteś zbyt mały i niemal całkowicie zależny od osób, które się tobą opiekują.
W tym okresie dziecko szybko rośnie i rozwija się. Samodzielnie podnosi głowę, siada, raczkuje, później wstaje i próbuje chodzić, zaczyna mówić.
Wiek dziecięcy to czas, w którym dziecko chętnie bawi się z rówieśnikami.
Jest ciekawe wszystkiego co je otacza. Zadaje mnóstwo pytań, uczy się nowych umiejętności.
W życiu dziecka pojawiają się obowiązki. Najważniejszym obowiązkiem dziecka jest nauka.
Wiek młodzieńczy to okres, w którym nie jesteś już dzieckiem, ale nie jesteś jeszcze osobą dorosłą.
Zmienia się twój wygląd zewnętrzny. Zaczynasz dojrzewać, czyli zachodzą ważne zmiany w wewnętrznych narządach płciowych.
W tym okresie dziewczynki wyrastają na kobiety, a chłopcy stają się mężczyznami.
Dziewczynkom zaokrąglają się biodra i coraz wyraźniej zarysowują się im piersi. Zaczynają miesiączkować.
Chłopcom grubieją kości i rozrastają się mięśnie. Stają się barczyści i coraz silniejsi.
Chłopcom zmienia się głos z cienkiego na grubszy, czyli przechodzą mutację.
Okres wieku dorosłego to najdłuższy czas w życiu człowieka. Będąc dorosłym rozpoczynasz samodzielne życie i pracę zawodową. Zakładasz rodzinę, za którą jesteś odpowiedzialny.
Z upływem lat dorośli wchodzą w okres wieku starczego.
Osiągając odpowiedni wiek, kończą pracę zawodową i przechodzą na emeryturę.
Stają się mniej sprawni fizycznie i psychicznie. Potrzebują więcej czasu na odpoczynek.
Moje ciało. 
Ciało to bardzo skomplikowany mechanizm.
Może ono wykonywać wiele różnych czynności życiowych, takich jak:
−	oddychanie,
−	odżywianie się,
−	poruszanie się,
−	rozmnażanie,
−	wydalanie.
Za każdą czynność odpowiadają określone narządy.
Na przykład: oczy umożliwiają widzenie, uszy − słyszenie, nos i usta – oddychanie, żołądek − mieszanie i rozkład pokarmu.
Współdziałające ze sobą odpowiednie narządy w organizmie człowieka tworzą układy. Na przykład serce pompuje krew do naczyń krwionośnych, którymi jest ona rozprowadzana po całym organizmie.
Serce wraz z naczyniami krwionośnymi tworzy układ krążenia.
Twoje ciało pokryte jest delikatną powłoką zwaną skórą. Skóra chroni je przed zimnem, słońcem, bakteriami, kurzem. Dbając o swoje ciało zwracaj uwagę na włosy, które chronią twoją głowę. Pielęgnuj paznokcie, które chronią palce przed urazami. Dbaj o zęby, dzięki którym możesz gryźć i mówić.
Kości i stawy. 
Fundamentem twojego ciała jest szkielet, który składa się z wielu różnego rodzaju kości. Połączone ze sobą kości tworzą układ szkieletowy.
W szkielecie dorosłego człowieka jest ponad 200 kości. Są wśród nich kości długie, krótkie, płaskie i wielokształtne. Szkielet człowieka możemy podzielić na 2 części.
Pierwsza część to szkielet osiowy,
do którego należą kości czaszki, kręgosłupa i klatki piersiowej.
Drugą część stanowi szkielet obwodowy, czyli kości obręczy barkowej i miednicy oraz kości rąk i nóg. Szkielet nadaje ciału określony kształt. Dzięki szkieletowi utrzymujemy pionową postawę ciała.
Szkielet decyduje o wielkości organizmu.
Szkielet chroni delikatne narządy znajdujące się w środku.
Żeby mieć solidne kości, trzeba jeść pokarmy zawierające dużo wapnia. Wapń znajduje się w produktach mlecznych, w szpinaku, orzechach.
Miejsca ruchomego połączenia kości nazywamy stawami. Stawy pozwalają na wykonywanie ruchów i zapewniają giętkość ciała.
Oddycham. 
Oddychanie jest procesem naturalnym. Niezbędnym składnikiem, który umożliwia oddychanie jest tlen. Tlen jest jednym z gazów obecnych w powietrzu.
Najważniejszym narządem układu oddechowego są płuca. Płuca przypominają gąbki składające się z wielu bardzo małych pęcherzyków.
Głównym zadaniem układu oddechowego jest pobieranie tlenu i wydalanie dwutlenku węgla. Dzięki oddychaniu wszystkie żywe komórki ciała zaopatrzone są w tlen.
Jak to działa?
Wykonujesz wdech i pobierasz tlen z powietrza. Powietrze dostaje się przez nos i usta, przechodzi przez gardło, krtań, wchodzi do tchawicy, rozchodzi się po oskrzelach i dociera do płuc. Tlen zawarty we wdychanym powietrzu trafia do krwi, a wraz z nią do serca. Serce rozsyła krew z tlenem po całym ciele.
Wykonujesz wydech i wydalasz z organizmu szkodliwy dwutlenek węgla.
Podczas wydechu serce wysyła z powrotem do płuc zużytą krew. Wykonuje wtedy tę samą drogę co przy wdechu, lecz w odwrotnym kierunku: przez tchawicę, potem gardło, nos i usta.
Jem i trawię. 
Jedzenie jest bardzo ważną czynnością, dzięki której żyjesz. Jedzenie dostarcza twojemu organizmowi energię, przez co jesteś silny i aktywny. Dla wielu osób jedzenie jest przyjemnością. Zanim pokarm, który zjadasz dotrze do twojego żołądka, musi przejść skomplikowaną drogę.
Jak to działa?
Pokarm, który wkładasz do ust jest rozdrabniany. Gryziesz go i żujesz.
Tak rozdrobniony pokarm przechodzi przez gardło i przełyk. Połykasz go. Jedzenie dostaje się do żołądka.
Tu przekształca się w papkę.
Pokarm w postaci papki dociera do jelita cienkiego. W jelicie cienkim przekształca się w maleńkie cząstki. Są to składniki odżywcze, które wnikają do krwi.
Wraz z krwią składniki rozprowadzane są po organizmie. Mówimy, że pokarm jest trawiony.
W trawieniu pomagają takie narządy jak wątroba i trzustka. Niepotrzebne resztki pokarmowe trafiają do jelita grubego i tworzą z nich kał. Kał wydalany jest z organizmu przez odbyt.
Aby być zdrowym i dobrze się odżywiać musisz dostarczać organizmowi różne składniki pokarmowe. Składniki pokarmowe dzielą się na kilka grup.
Wyróżniamy :
1.	Składniki budulcowe, które służą do budowy i odnowy organizmu. Są to białka i sole mineralne.
2.	Składniki energetyczne, które dostarczają energii potrzebnej organizmowi. Są to węglowodany i tłuszcze.
3.	Składniki regulujące, które regulują przebieg wielu procesów w organizmie. Są to witaminy i sole mineralne.
Zasady zdrowego żywienia
1.	Dbaj o różnorodność spożywanych produktów.
2.	Strzeż się nadwagi i otyłości, dlatego nie zapominaj o codziennej aktywności fizycznej.
3.	Jedz dużo produktów zbożowych.
4.	Pij codziennie co najmniej 2 szklanki mleka. Mleko można zastąpić jogurtem, kefirem, a częściowo także serem.
5.	Mięso spożywaj z umiarem.
6.	Jedz dużo warzyw i owoców.
7.	Zachowaj umiar w jedzeniu cukru i słodyczy.
8.	Ograniczaj spożycie soli i pij dużo wody.
W moim ciele krąży krew. 
Krew opływa całe twoje ciało.
W ciele dorosłego człowieka jest około 5 litrów krwi. Krew krąży w organizmie dzięki pracy tętnic, żył i najważniejszego narządu jakim jest serce.
Serce to pompa tłocząca krew. Krew wypływa z serca tętnicami, a wraca do serca żyłami.
Tętnice są połączone z żyłami siecią naczyń włosowatych.
Krew pełni wiele funkcji:
1.	dostarcza do całego organizmu tlen i składniki odżywcze, 
2.	oczyszcza organizm, czyli pobiera i przenosi zbędne resztki trawienia do narządów, które wydalają je z organizmu.
3.	chroni organizm przed chorobami poprzez niszczenie szkodliwych wirusów i bakterii.
Krew zawiera żelazo. Żelazo jest bardzo ważne dla twojego organizmu i nie może go zabraknąć. Żelazo sprawia, że czujesz się dobrze, masz dużo energii. Żelazo znajduje się w czerwonym mięsie i rybach.
Pamiętaj,
jeżeli skaleczysz się i z rany wypływa krew to oznacza, że masz krwotok.
Żeby zmniejszyć krwotok, należy postępować w sposób następujący:
1.	miejsce krwawiące powinno być umieszczone powyżej serca.
Jeżeli rana znajduje się na ramieniu lub ręce, ręka powinna być uniesiona.
2.	jeżeli miejsce krwawiące znajduje się w górnej połowie ciała (głowa, szyja, bark), głowę i klatkę piersiową należy ułożyć w pozycji lekko uniesionej.
3.	przy ranach dolnej połowy ciała (brzuch, miednica, nogi) należy położyć się z biodrami i nogami lekko uniesionymi. Po odpowiednim ułożeniu krwotok powinien się zmniejszyć. Następnie należy założyć opatrunek uciskowy.
Moim ciałem steruje mózg. 
Mózg jest bardzo ważnym narządem w organizmie. Mózg steruje całym twoim ciałem. Mózg jest połączony ze wszystkimi częściami ciała za pomocą maleńkich przewodów zwanych nerwami.
Jeśli ktoś stanie ci na stopie, to nerwy które znajdują się pod skórą przekazują do mózgu wiadomość: „Uwaga, boli!” Twój mózg reaguje natychmiast i wysyła wiadomość do stopy, którą poruszysz gdy poczujesz ból.
Mózg znajduje się pod powierzchnią twojej czaszki. Kształtem przypomina orzech włoski. Mózg ma 2 półkule. Lewa półkula porusza prawą stroną twojego ciała, a prawa półkula odpowiada za lewą stronę twojego ciała.
Mózg składa się z wielu warstw.
Pierwsza warstwa to kora mózgowa, dzięki której myślisz, czujesz, poruszasz się.
Pod korą jest układ limbiczny, który mówi ci, że jesteś głodny, chce ci się pić, jesteś śpiący. W środku znajduje się pień mózgu, który odpowiada za oddychanie, trawienie, bicie twojego serca.
Pamiętaj,
Mózg jest bardzo cennym i delikatnym narządem twojego ciała. Musisz o niego dbać. Chroń głowę przed urazami!
Mam 5 zmysłów. 
Zmysły pełnią bardzo ważną rolę w twoim życiu. Dzięki nim masz kontakt z otaczającym cię światem.
Mamy 5 zmysłów. Są to wzrok, słuch, smak, węch i dotyk.
Zmysł wzroku stanowią oczy.
Oko składa się z gałki ocznej i z narządów dodatkowych. Te narządy dodatkowe to mięśnie poruszające gałką oczną, narząd łzowy, spojówka, powieki, brwi i rzęsy. Oko pozwala ci oglądać to, co znajduje się wokół ciebie. Za pomocą wzroku możesz rozróżniać barwy, kształty, rozmiary.
Dzięki wzrokowi możesz śledzić poruszające się rzeczy i ludzi oraz ruchy własnego ciała.
Zmysł słuchu stanowią uszy.
Dzięki nim słyszysz różne dźwięki: mowę, śpiew, muzykę. Uszy wychwytują falowanie powietrza i przekazują do mózgu.
Najpierw fale dźwiękowe docierają do twojej małżowiny usznej, potem przechodzą przez przewód słuchowy, przez błonę bębenkową, kosteczki słuchowe i ślimak.
Następnie fale docierają do mózgu.
Mózg rozszyfrowuje te sygnały i zamienia je w dźwięki.
Zmysł smaku umieszczony jest na języku i na podniebieniu.
Język pokryty jest malutkimi wypustkami, które pozwalają ci rozróżniać smaki.
Są to kubki smakowe.
Dzięki nim możesz rozpoznać smak gorzki, słony, kwaśny i słodki.
Smak słodki odbierasz czubkiem języka. Smak kwaśny odbierasz bokami języka. Smak słony odbierasz brzegami języka. Smak gorzki odbierasz tylną częścią języka.
Po włożeniu pokarmu do ust, jego smak przechodzi wraz ze śliną do kubków smakowych. Każdy z kubków jest połączony za pomocą nerwu z mózgiem, żeby przekazywać mu informacje.
Twój mózg zapamiętuje smaki, które odczuwasz gdy jesz. Jeśli odczucie jest przyjemne, potrawa ci smakuje.
Jeśli odczucie jest nieprzyjemne, potrawa ci nie smakuje.
Zmysł węchu zlokalizowany jest w nosie.
Węch daje ci możliwość odczuwania różnych zapachów. Zapachy to maleńkie cząsteczki, które wirują w powietrzu.
Nos wdycha te cząsteczki wraz z powietrzem i dostarcza je do jamy nosowej.
Jama nosowa porośnięta jest maleńkimi rzęskami. Rzęski wychwytują zapachy i przekazują je do mózgu za pomocą nerwów węchowych. Twój nos codziennie wytwarza śluz, dzięki któremu zapachy przyklejają się do rzęsek w nosie.
Gdy masz katar, w nosie jest za dużo śluzu. Nos masz wtedy zatkany śluzem i dlatego nie czujesz zapachów.
Zmysł dotyku pozwala rozpoznawać kształty. Dzięki dotykowi wiesz czy coś jest ciepłe czy zimne, czy jest gładkie czy szorstkie.
Dzieje się to za sprawą maleńkich narządów czuciowych, które nazywają się receptorami.
Receptory są ukryte pod twoją skórą na całym ciele.
Najwrażliwszą na dotyk częścią twojego ciała są końce palców, czyli opuszki.
Dzięki receptorom pod opuszkami palców, możesz z zamkniętymi oczami rozpoznać jakiś przedmiot lub osobę po dotyku.
Dzięki zmysłowi dotyku możesz chronić się przed różnymi niebezpieczeństwami.
To wielkie szczęście, że twoja skóra czuje i jest wrażliwa!
Jeśli byś nie czuł, mógłbyś skaleczyć się, nie zdając sobie z tego sprawy. Albo mógłbyś dotknąć ręką rozgrzanego żelazka i nie czuć, że się poparzyłeś. 
Moje relacje z ludźmi. 
Co osoba z niepełnosprawnością intelektualną powinna wiedzieć o związkach z innymi ludźmi.
Po pierwsze Ja, czyli najpierw dobrze jest poznać siebie. 
Jeśli chcesz zbudować trwałą i satysfakcjonującą relację z inną osobą, powinieneś najpierw dobrze poznać siebie.
Satysfakcjonująca relacja to taka, która daje dużo radości.
Warto, żebyś wiedział co chcesz.
Warto, żebyś wiedział co lubisz.
Warto, żebyś wiedział czego potrzebujesz.
Spróbuj odpowiedzieć na takie pytania:
1.	Czy myślisz o sobie w pozytywny sposób?
2.	Czy lubisz siebie?
3.	Czy wiesz, że jesteś wartościowym człowiekiem?
4.	Czy wiesz, że masz takie same prawa i potrzeby jak każdy inny człowiek?
5.	Czy korzystasz ze swoich praw?
6.	Czy wiesz jakie to prawa?
7.	Czy wiesz, że każdemu człowiekowi należy się szacunek?
Zapisz odpowiedzi na kartce.
Sprawdź na ile pytań odpowiedziałeś TAK.
Dorośli odpowiadają na te pytania TAK. Ważne, żebyś potrafił na te pytania odpowiedzieć, bo jesteś dorosły i decydujesz o sobie.
Pamiętaj!
To Ty jesteś odpowiedzialny za podejmowane przez siebie decyzje i za swoje zachowanie.
Ty decydujesz z kim chcesz się kolegować, a z kim nie chcesz.
Możesz unikać osób, które Cię obrażają. Możesz unikać osób, które Cię krzywdzą. W ten sposób chronisz siebie.
Pamiętaj!
Nie z każdym trzeba się kolegować. Każdego trzeba szanować.
Rodzaje relacji. 
Relacja to znajomość 2 osób.
Dobra relacja to taka, w której osoby mogą swobodnie wyrażać swoje zdanie.
Mogą mówić o swoich uczuciach, pragnieniach i marzeniach.
Rodzaj relacji i sposób bycia w relacji zmienia się wraz z wiekiem.
Na następnych stronach opiszemy kilka przykładowych relacji.
Relacja między rodzicami a dziećmi. 
Już od chwili urodzenia w życiu każdego człowieka tworzą się relacje z innymi ludźmi. Najpierw najważniejszymi osobami dla dziecka są rodzice.
W okresie niemowlęcym, od rodziców zależy życie dziecka.
Rodzice karmią dziecko, zmieniają dziecku pieluchy, dbają żeby było zdrowe.
Rodzice reagują na płacz i śmiech dziecka.
Dzięki tej opiece dziecko czuje się bezpieczne. Dziecko czuje, że rodzice go kochają.
W ten sposób dziecko, a później dorosły człowiek tworzy zaufanie do siebie i świata.
Kiedy byłeś dzieckiem, to rodzice byli za Ciebie odpowiedzialni i ponosili konsekwencje Twojego zachowania.
Rodzice oczekiwali od Ciebie słuchania i wykonywania poleceń. Musiałeś wykonywać ich polecenia.
Kiedy byłeś dzieckiem Twoim obowiązkiem było na przykład chodzenie do szkoły. Nawet jak nie miałeś na to ochoty.
Relacja między rodzicami a dorosłymi dziećmi. 
Twoje relacje z rodzicami zmieniają się. Kiedy stajesz się dorosły, zaczynasz samodzielnie podejmować decyzje.
Sam możesz decydować czy chcesz pójść do pracy czy do warsztatu terapii zajęciowej.
Jako osoba dorosła, jesteś odpowiedzialny za swoje decyzje i ponosisz konsekwencje swoich zachowań. Na przykład jeśli popełnisz przestępstwo, Ty będziesz za to ukarany a nie Twoi rodzice.
Kiedy dorastasz, już nie tylko rodzice są dla Ciebie ważni.
Ważni stają się dla Ciebie koledzy. Chcesz zaprzyjaźnić się, znaleźć przyjaciela.
Relacja koleżeńska. 
Relacja koleżeńska może pojawić się pomiędzy dziewczynami lub chłopakami.
Kolegów lub koleżanki łączą te same zainteresowania. Na przykład słuchają tej samej muzyki, lubią takie same filmy lub uprawiają tę samą dyscyplinę sportu. Koledzy i koleżanki szanują się nawzajem.
Kolegów i koleżanki łączy miejsce, w którym przebywają, na przykład klasa szkolna lub zakład pracy.
Koledzy zazwyczaj mają wspólny cel, na przykład wykonanie jakiegoś zadania.
Relacja koleżeńska nie jest tak bliska jak relacja przyjacielska.
Relacja przyjacielska. 
Przyjaciel to osoba, na której możesz polegać w każdej chwili, bez względu na sytuację.
Przyjacielowi możesz zaufać i powierzyć swoje tajemnice.
Przyjaciel to osoba, która potrafi Cię zrozumieć i nie ocenia Ciebie.
Kiedy masz przyjaciela, łatwiej jest Ci poradzić sobie ze stresem oraz z innymi trudnościami w życiu.
Przyjaciel potrafi wesprzeć kiedy jesteś smutny, wysłuchać Cię, udzielić rady.
Pamiętaj!
Jeśli chcesz być dobrym przyjacielem, zawsze dotrzymuj danego słowa!
Nie obiecuj, jeśli nie możesz tego dotrzymać.
Pamiętaj!
Prawdziwa przyjaźń oparta jest na szczerości.
Przyjaźń nie powstaje od razu.
Wymaga Twojego czasu i zaangażowania.
Okazuj zainteresowanie tym co dzieje się u Twojej przyjaciółki lub przyjaciela. Musisz pokazać, że zależy Ci na waszej przyjaźni.
Sposoby dbania o przyjaźń:
−	Postaraj się znaleźć czas na spotkania z przyjacielem.
−	Jeśli nie masz zbyt wiele wolnego czasu zadbaj o to, aby utrzymywać przynajmniej kontakt telefoniczny.
−	Na spotkaniu z przyjacielem nie mów tylko o sobie. Uważnie słuchaj tego, co mówi Twój przyjaciel. Bądź szczery, ale nie oceniaj.
−	Postaraj się wspierać przyjaciela w trudnych chwilach. Przyjaciele spędzają ze sobą czas kiedy są radośni i kiedy są smutni. Przyjaciele wspólnie rozwiązują swoje problemy.
W relacji przyjacielskiej, przyjaciele traktują się na równi. Nie wykorzystują się.
Jeśli na przykład Ty zawsze płacisz za kino lub jedzenie, możesz czuć się wykorzystywany. Masz prawo o tym powiedzieć swojemu przyjacielowi.
Relacje zauroczenia i zakochania. 
Z czasem, między koleżanką a kolegą może pojawić się uczucie zauroczenia. Wówczas ich relacja zmienia się.
Spędzają ze sobą coraz więcej czasu. Koleżanka i kolega zakochują się w sobie.
Zauroczenie to przekonanie, że kogoś się kocha, że bez tej osoby życie nie ma sensu.
Kiedy jesteś kimś zauroczony, to właściwie cały czas myślisz o tej osobie.
Jesteś przekonany, że wybrana osoba i cały świat mają tylko same pozytywne strony. Mówi się wtedy, że patrzysz przez różowe okulary. Oznacza to, że widzisz tylko zalety drugiej osoby.
Jeśli uczucie, które łączy osoby jest silne, następuje przejście z relacji zauroczenia do zakochania.
Kiedy jesteś zakochany, przeżywasz bardzo silne emocje. Myślisz, że nie potrafisz żyć bez drugiej osoby. Chcesz przebywać z ukochaną osobą cały czas.
Cierpisz, gdy tracisz kontakt z ukochaną osobą. Cierpisz, gdy Twoje uczucie jest nieodwzajemnione.
W sytuacji, kiedy Twoje uczucie jest odwzajemnione mówimy o związku. W związku bardzo ważne są zaufanie i wzajemny szacunek.
Zakochani pragną swojego wzajemnego szczęścia.
Zakochani są gotowi na duże zmiany w swoim życiu dla ukochanej osoby.
W związku zakochani okazują sobie uczucie poprzez kontakt fizyczny, taki jak pocałunki w usta, przytulanie.
Pocałunki, przytulanie, kontakt fizyczny odróżniają relację koleżeńską od relacji zakochania.
Relacja narzeczeństwa. 
Kiedy zakochani są w związku już kilka miesięcy lub kilka lat, mogą podjąć decyzję, że chcą spędzić razem całe życie.
Taka decyzja rozpoczyna czas nazywany narzeczeństwem.
Narzeczeństwo jest relacją między kobietą a mężczyzną przed małżeństwem. Narzeczeństwo to czas przygotowania się do życia w małżeństwie jako mąż i żona.
W czasie narzeczeństwa mężczyzna i kobieta poznają się jeszcze lepiej. Wspólnie ustalają życiowe cele, czyli to co chcą razem osiągnąć. Narzeczeństwo to także czas, kiedy możesz lepiej poznać przyszłych teściów.
Narzeczeństwo to czas kiedy między kobietą a mężczyzną pojawia się większa intymność.
Intymność to chęć dzielenia się swoimi sekretami z partnerem − narzeczoną lub narzeczonym. Intymność oznacza dbanie o dobro partnera i szacunek do niego.
W intymnej relacji masz poczucie, że możesz liczyć na pomoc partnera.
Czujesz, że narzeczony Cię rozumie.
Intymność to także chęć do podjęcia zachowań seksualnych w związku, czyli współżycia.
Małżeństwo. 
Po okresie narzeczeństwa kobieta i mężczyzna decydują się na założenie rodziny. Są przekonani, że chcą być ze sobą do końca życia. Decydują się na ślub. Ślub to bardzo poważna decyzja.
Na podjęcie tak poważnej decyzji potrzebujesz czasu, aby dobrze poznać drugą osobę.
Małżeństwo to wzięcie odpowiedzialności za siebie, za męża lub żonę a w przyszłości za dzieci.
Małżeństwo to gotowość do wspólnego rozwiązywania problemów, które pojawią się w ciągu życia. Małżeństwo to najbardziej dojrzała forma miłości.
Korzyści z nawiązywania relacji
Warto budować relacje z ludźmi, ponieważ:
−	w relacjach możesz doświadczyć jak wartościowym i wspaniałym jesteś człowiekiem,
−	możesz dowiedzieć się kim naprawdę jesteś,
−	możesz czuć się bezpiecznie,
−	masz z kim dzielić się swoimi radościami i smutkami,
−	dobre relacje przynoszą zadowolenie z życia i rozwijają.
Warto mieć znajomych i przyjaciół, ponieważ:
−	możecie wspólnie spędzać czas,
−	nie czujesz się samotnym,
−	masz na kogo liczyć w trudnych dla siebie sytuacjach,
−	mogą pomóc Ci w kłopotach,
−	mogą pomóc rozwiązać problem,
−	mogą okazać Ci wsparcie.
Co pomaga w budowaniu relacji. 
W budowaniu relacji pomaga umiejętność prowadzenia rozmowy.
Umiejętność prowadzenia rozmowy to wiedza jak rozmawiać, aby skutecznie przekazać informację drugiej osobie.
Skutecznie oznacza taki sposób, że rozmówca będzie rozumiał to co mówisz tak samo jak Ty.
W czasie rozmowy przekazujesz swoje myśli, informacje, uczucia.
Pamiętaj!
Należy dbać o dobrą atmosferę w czasie rozmowy.
Dobra atmosfera to taka, kiedy traktujesz osobę z którą rozmawiasz z szacunkiem i życzliwością.
Łatwiej będzie Ci zrozumieć drugą osobę, kiedy w czasie rozmowy patrzysz jej w oczy. Jeśli czegoś nie zrozumiesz lub nie dosłyszysz, zawsze możesz poprosić o powtórzenie.
Taka prośba pokaże, że aktywnie słuchasz.
Łatwiej jest nawiązać relację z osobą w podobnym wieku i z podobnymi zainteresowaniami. Z taką osobą chętniej rozmawiasz i spędzasz więcej czasu. Macie wspólne tematy do rozmów.
Co przeszkadza w budowaniu relacji. 
W budowaniu relacji przeszkadza brak umiejętności prowadzenia rozmowy.
Pamiętaj!
W czasie rozmowy słuchaj uważnie co do Ciebie mówi druga osoba.
Nie udawaj, jeśli nie rozumiesz co mówi. Nie zgaduj, co chce Ci powiedzieć zanim sama to powie.
W czasie spotkania zachowuj się kulturalnie i bądź szczery.
Osoby, które udają kogoś kim nie są, narażone są na krytykę.
Pamiętaj!
Kłamstwa i plotkowanie prowadzą do tego, że nikt nie będzie chciał z Tobą rozmawiać i kolegować się.
Nie zdradzaj powierzonych Ci tajemnic.
Jeśli ktoś powie Ci coś w zaufaniu to zdradą jest niedotrzymanie tego sekretu.
Niektóre osoby wstydzą się poznawać nowe osoby, ponieważ są nieśmiałe. Nieśmiałość może być przeszkodą w nawiązywaniu znajomości.
W walce z nieśmiałością mogą pomóc spotkania z psychologiem.
Przykładowe miejsca poznawania nowych osób. 
Najłatwiej poznać osoby w miejscach, w których spędzasz dużo czasu, na przykład w szkole, w pracy, w warsztacie terapii zajęciowej.
Warto chodzić na zajęcia pozaszkolne lub należeć do kół zainteresowań. Są to świetne miejsca do poznania osób podobnych do Ciebie.
Jeśli chcesz poznać nowe osoby, możesz pójść na dyskotekę lub do klubu.
Możesz też skorzystać z internetu.
O tym jak bezpiecznie korzystać z internetu przeczytaj w broszurze „Moje bezpieczeństwo w internecie”.
Żeby kogoś poznać, możesz zalogować się na portalu społecznościowym lub randkowym.
Przykładem portalu społecznościowego jest Facebook.
Portale społecznościowe lub randkowe to miejsca w internecie, gdzie osoby zakładają swoje konta.
Na swoim koncie piszą kim są i co lubią robić. Niestety, nie zawsze są to prawdziwe informacje. Jeśli chcesz poznać nowe osoby przez internet bądź ostrożny.
Unikaj podawania swoich danych osobowych, takich jak imię i nazwisko, adres zamieszkania, telefon.
Pamiętaj o tym, że z internetu korzystają też oszuści.
Oszust udaje kogoś kim nie jest w złych zamiarach.
Bądź ostrożny z wysyłaniem zdjęć.
Jeśli chcesz pokazać jak wyglądasz, wyślij zdjęcie na którym widać Twoją uśmiechniętą twarz.
Nie wysyłaj zdjęć na których jesteś niekompletnie ubrany. Nigdy nie wiesz co stanie się z tymi zdjęciami.
Ktoś może umieścić je w internecie bez Twojej zgody.
Jeśli chcesz spotkać się z osobą poznaną przez internet, najpierw porozmawiaj z nią na Skypie. Powiedz komuś bliskiemu, że idziesz na spotkanie z osobą poznaną przez internet. Powiedz dokąd idziesz, zostaw numer telefonu i imię osoby, z którą się spotkasz.
Zadbasz w ten sposób o swoje bezpieczeństwo.
Pamiętaj!
Internet daje szansę na poznanie wielu znajomych, ale musisz zachować zasadę ograniczonego zaufania.
Ograniczone zaufanie oznacza, że zanim spotkasz się z kolegą lub koleżanką poznaną przez internet, musisz dowiedzieć się kim naprawdę jest.
Mój czas wolny. 
Jak osoba z niepełnosprawnością intelektualną może spędzać czas wolny.

Co to jest czas wolny?
Czas wolny to czas jaki masz po wykonaniu obowiązków. Możesz go przeznaczyć na dowolne zajęcia.
Czas wolny to twój czas, w którym możesz robić to, co lubisz.
Jak organizować czas wolny?
Czas wolny możesz przeznaczyć na odpoczynek, który sprawia ci przyjemność.
W wolnym czasie możesz położyć się do łóżka i przespać.
Taki odpoczynek pomoże ci nabrać sił na dalszą część dnia.
Zanim zdecydujesz się na taki sposób spędzania wolnego czasu, przeczytaj na następnych stronach o naszych innych propozycjach.
Pomaganie innym ludziom. 
Pomaganie innym ludziom może przynieść dużo radości. Zadowolone są osoby, którym pomogłeś. A ty możesz się cieszyć, że byłeś potrzebny i potrafiłeś zrobić coś dobrego.
W wolnym czasie możesz pomóc sąsiadce zrobić zakupy i zanieść siatki z zakupami do jej domu.
Możesz pomóc znajomym w opiece nad ich dzieckiem.
W zależności od tego o co cię poproszą, możesz dziecko karmić, bawić się z nim w domu lub wyjść na spacer.
Swój czas wolny możesz przeznaczyć na odwiedzenie znajomej ci osoby, która jest chora albo samotna.
W czasie takich odwiedzin najczęściej wystarczy miło porozmawiać.
Pomagać można nie tylko ludziom. Jeśli lubisz i potrafisz zajmować się zwierzętami, możesz opiekować się bezdomnymi kotami lub pomagać w schronisku dla zwierząt.
Pomaganie w domu. 
W czasie wolnym możesz z własnej woli pomagać rodzinie w pracach domowych.
Jeśli chcesz zrobić coś pożytecznego dla rodziny, możesz: odkurzyć mieszkanie, pościelić łóżka, podlać kwiatki w doniczkach, wytrzeć kurz z mebli, umyć podłogę.
Możesz uprać drobne rzeczy ręcznie,
w misce. Możesz uprać pranie w pralce. Wcześniej musisz pranie podzielić na rzeczy białe i kolorowe. Pierze się je osobno. Musisz też nauczyć się włączania i programowania pralki.
Niektóre uprane i wysuszone rzeczy trzeba uprasować. Przed prasowaniem dowiedz się na jaką temperaturę nastawić programator żelazka, żeby ubrań nie przypalić.
Uważaj! Podczas prasowania można się boleśnie oparzyć. Nigdy nie dotykaj rozgrzanego spodu żelazka!
W czasie wolnym możesz zająć się pracą w kuchni: umyć naczynia, wynieść śmieci, upiec ciasto, ugotować zupę.
W ogrodzie. 
Wiosną, latem i jesienią możesz miło spędzać wolny czas w ogródku lub na działce. Możesz opalać się, czytać książki, słuchać muzyki, leżeć i odpoczywać na leżaku.
Możesz zaprosić znajomych i przygotować dla nich poczęstunek. Możecie rozpalić ognisko lub grilla. Nad ogniskiem możecie upiec kiełbaski na patykach. W popiele możecie zakopać ziemniaki i poczekać aż się upieką. Na grillu możecie grillować mięso, kiełbasy, ryby i warzywa.
Jeśli lubisz pracować na świeżym powietrzu, na działce możesz robić dużo pożytecznych rzeczy:
−	przekopywać ziemię i grabić ją,
−	siać nasiona,
−	sadzić sadzonki,
−	podlewać rośliny kiedy rosną,
−	sadzić drzewka i krzewy,
−	wyrywać chwasty, czyli plewić,
−	kosić trawę.
Najpierw musisz dobrze zaplanować swoje działania.
Ważna jest kolejność: przekopanie ziemi, zagrabienie, sianie nasion, podlewanie, plewienie chwastów. Po kilku miesiącach możesz zbierać samodzielnie wyhodowane warzywa lub kwiaty!
Rozwijanie zainteresowań. 
Czas wolny dobrze jest przeznaczyć na rozwijanie swoich zainteresowań lub poznawanie nowych zajęć.
Jeżeli lubisz przyrodę, ciszę i spokój, a przy tym jesteś spostrzegawczy − latem i jesienią możesz chodzić do lasu i zbierać grzyby.
Później grzyby można ususzyć i przez cały rok będą smacznym dodatkiem do potraw.
Jeżeli jesteś cierpliwy, lubisz ciszę i spokój, lubisz przyrodę, a zwłaszcza przebywanie nad wodą − możesz zainteresować się wędkowaniem.
Jeśli masz sprawne ręce, lubisz pracować spokojnie i dokładnie, możesz zająć się składaniem modeli samolotów lub okrętów.
Jeśli masz silne i sprawne ręce, które potrafią trzymać narzędzia, możesz zająć się majsterkowaniem.
Rozwijanie uzdolnień. 
Czas wolny to czas, który dobrze jest poświęcić na rozwijanie swoich uzdolnień.
Jeśli lubisz śpiewać, masz dobry słuch i głos, albo jeśli umiesz grać na jakimś instrumencie − zapisz się do chóru lub zespołu muzycznego.
Jeśli lubisz obserwować otoczenie, jeśli zwracasz uwagę na kolory i kształty − spróbuj rysować, malować lub rzeźbić.
Jeśli lubisz spokojne zajęcia, potrafisz dłużej skupić uwagę, masz dobry wzrok i sprawne ręce −	możesz spróbować robić figury z papieru − origami.
Żeby nauczyć się tej sztuki, trzeba najpierw pójść na szkolenie.
Jeśli lubisz odgrywać różne role, mówisz bardzo wyraźnie i nie boisz się występować przed innymi ludźmi − możesz zapisać się do amatorskiego zespołu teatralnego.
Nauka. 
W czasie wolnym możesz uczyć się na kursach doskonalących lub w szkole wieczorowej. Zanim podejmiesz decyzję o tym, czego chcesz się uczyć − poradź się specjalistów.
Najlepiej doradzą ci: nauczyciele ze szkoły do której chodziłeś, psycholog ze szkoły lub poradni, doradca zawodowy.
Oni powiedzą ci jakie umiejętności są potrzebne, żeby uczyć się w wybranym kierunku.
Działalność społeczna. 
Wolny czas możesz aktywnie spędzać zajmując się sprawami społecznymi. Sprawy społeczne to takie, które dotyczą większej grupy ludzi. Mogą dotyczyć twoich sąsiadów z osiedla, twojej parafii, mieszkańców całego miasta albo powiatu. Dotyczą też grupy osób z niepełnosprawnościami.
Możesz zostać członkiem stowarzyszenia lub wolontariuszem i razem z innymi robić rzeczy dobre dla wielu ludzi. Na przykład możesz pomóc przeprowadzić zbiórkę pieniędzy dla potrzebujących osób lub na ratowanie jakiegoś zabytku.
Czas wolny możesz zorganizować tak, aby praktykować swoją religię. Możesz uczestniczyć w nabożeństwach, modlić się w grupach różańcowych, służyć do mszy świętej, chodzić na pielgrzymki.
Sport i rekreacja. 
Możesz uprawiać różne sporty, nawet jeśli nie jesteś w pełni sprawny fizycznie. Jest bardzo wiele dyscyplin sportowych. Wybierz taką dyscyplinę na którą pozwala twój stan zdrowia. Możesz poradzić się swojego lekarza. Dobrze podpowiedzą ci także fizjoterapeuci z twojego ośrodka.
Jeśli umiesz dobrze współpracować z kolegami, wybierz jakąś grę zespołową. Są to na przykład:
−	piłka nożna,
−	piłka siatkowa,
−	koszykówka, 
−	piłka ręczna.
Jeśli wolisz, żeby nikt cię nie rozpraszał podczas zawodów i treningu, wybierz jedną z konkurencji lekkoatletycznych.
Mogą to być:
−	biegi na różne odległości,
−	skok wzwyż,
−	skok w dal.
Jeśli jesteś bardzo silny, możesz uprawiać:
−	pchnięcie kulą,
−	rzut młotem,
−	rzut oszczepem.
Pamiętaj! Żeby osiągać sukcesy w swojej dyscyplinie sportu i zdobywać medale, musisz dużo i systematycznie trenować.
Osoby z niepełnosprawnością ntelektualną mogą trenować w wielu sekcjach sportowych, które działają dzięki organizacji o nazwie Olimpiady Specjalne Polska. Dowiedz się, czy w twojej okolicy działa taka sekcja i czy możesz się do niej zapisać.
Jeżeli nie możesz systematycznie uprawiać sportu, pamiętaj żeby codziennie choć trochę twojego wolnego czasu spędzać aktywnie. Możesz to robić chodząc na dłuższe spacery. Możesz jeździć na przejażdżki rowerem. Zimą możesz jeździć na sankach lub łyżwach. Takie zajęcia nazywamy rekreacją.
Czas wolny możesz przeznaczyć na przykład na zajęcia aerobiku lub na ćwiczenia w siłowni. Zapytaj się instruktora w siłowni jakie ćwiczenia możesz wykonywać.
Ruch w wodzie jest bardzo zdrowy dla całego organizmu człowieka. Jeśli jeszcze nie umiesz pływać, zapisz się na lekcje pływania. Podczas wakacji nad morzem lub jeziorem poczujesz się bezpieczniej.
Możesz też zapisać się do szkoły tańca. Jeśli jest to taniec towarzyski, na takie zajęcia najlepiej przyjść z partnerem. Namów kolegę lub koleżankę na wspólną naukę tańca!
Turystyka. 
Osoby, które lubią jeździć i poznawać nowe miejsca, w czasie wolnym mogą brać udział w różnych wycieczkach. Mówi się wtedy, że uprawiają turystykę. Są turystami.
Wycieczki można planować na 1 dzień, na weekend lub na dłuższy urlop. Najbliższą okolicę możesz zwiedzać podczas 1−dniowych wycieczek pieszych lub rowerowych.
Jeżeli chcesz wyjechać na dłużej do oddalonej miejscowości, musisz najpierw zaplanować czym tam dojechać. Możesz wtedy wziąć udział w wycieczce autokarowej, kolejowej, samochodowej a nawet samolotowej.
Trzeba także zaplanować gdzie będziesz nocował. Może to być schronisko turystyczne, hotel, domek kampingowy albo namiot. Żeby nocować w namiocie trzeba zabrać ze sobą materac lub karimatę i śpiwór.
W hotelach i schroniskach dostaje się pościel.
Na wycieczkę możesz pojechać z rodziną lub z grupą znajomych. Jeśli jest to wycieczka zorganizowana przez biuro podróży, możesz spędzić ją z zupełnie nieznajomymi osobami.
Wspólnie. 
Wspólne spędzanie czasu z innymi ludźmi przynosi radość i korzyści każdej osobie. Możesz uczyć się od innych nowych rzeczy. Ty możesz ich nauczyć czegoś, co sam umiesz robić bardzo dobrze.
W czasie wolnym możesz z kolegami i koleżankami:
−	chodzić na spacery,
−	grać w piłkę na boisku,
−	jeździć na wycieczki rowerowe,
−	kibicować waszej drużynie podczas meczów.
Możesz zaprosić do domu znajomych i zorganizować wspólne oglądanie meczu w telewizji.
Czas wolny możesz miło spędzić, gdy zaprosisz rodzinę. Zorganizuj wspólne zajęcia, na przykład zabawy i konkursy. Możecie też zagrać w gry planszowe lub w karty.
Podczas spędzania wolnego czasu ze swoją sympatią, możecie wspólnie:
−	oglądać filmy w kinie,
−	chodzić do kawiarni na lody lub kawę,
−	tańczyć na dyskotekach,
−	chodzić do klubu.
Do oglądania, słuchania i czytania. 
Wybierz się czasem na przedstawienie do teatru. Bilety są dość drogie, ale tam na scenie aktorzy występują dla ciebie na żywo.
Warto też czasem pojechać do opery.
W operze aktorzy śpiewają swoje role.
Przedstawienia muzyczne na żywo to także: operetka, musical i balet. Natomiast w filharmonii możesz wysłuchać koncertu muzycznego. Zazwyczaj jest to muzyka nazywana poważną. Muzyki rozrywkowej możesz posłuchać na koncertach różnych zespołów i piosenkarzy.
Jeśli nie możesz wyjść z domu, słuchaj muzyki z radia. Jeżeli oglądasz w wolnym czasie telewizję, wybieraj ciekawe filmy i programy. W różnych stacjach edukacyjnych można obejrzeć programy o świecie przyrody, na przykład:
−	o dzikich zwierzętach,
−	o tym co dzieje się w kosmosie,
−	o tym co dzieje się w morzach i oceanach.
Czytaj gazety. Możesz z nich dowiedzieć się wielu ciekawych rzeczy. Gazety i komiksy kupisz w kiosku. Ulubione gazety możesz zaprenumerować u wydawcy. Wtedy każdy nowy numer gazety dostaniesz pocztą do domu. Czytaj książki. Książki kupisz w księgarni lub wypożyczysz w bibliotece.
Pamiętaj! W każdym większym mieście są galerie sztuki, wystawy i muzea. Tam też czasem dobrze jest pójść, aby zobaczyć piękne przedmioty.
Skąd wziąć informacje?
Żeby znaleźć blisko miejsca zamieszkania placówkę, w której prowadzone są interesujące cię zajęcia, czytaj ogłoszenia w lokalnych gazetach.
Jeśli chcesz dowiedzieć się więcej o miejscu, do którego jedziesz na wycieczkę, przejrzyj przewodniki turystyczne. Przewodniki można kupić w księgarniach lub wypożyczyć w bibliotece publicznej.
Odwiedź też biura podróży. Często można tam dostać bezpłatnie foldery.
Będąc na wycieczce, korzystaj z punktów informacji turystycznej. Punkty te bez opłat informują wszystkich turystów w całej Polsce.
Pamiętaj o Internecie!
Tam znajdziesz najwięcej potrzebnych ci informacji.
Pieniądze. 
Pamiętaj, że niektóre zajęcia są drogie. Nie zapisuj się na wiele lekcji jazdy konnej albo na zagraniczną wycieczkę samolotową. To związane jest zazwyczaj z bardzo dużymi wydatkami.
Nawet jeśli masz niewiele pieniędzy, możesz miło i aktywnie spędzać czas z przyjaciółmi lub rodziną.
Przeczytaj jeszcze raz wszystkie propozycje z tej książki.
Moje zdrowie. 
W jaki sposób osoba z niepełnosprawnością intelektualną może szanować swoje zdrowie.

Czym jest zdrowie. 
Zdrowie to dobre samopoczucie. Zdrowie to brak choroby. Zdrowie to prawidłowe działanie organizmu.
Aby Twój organizm był zdrowy i sprawnie działał, musisz o siebie dbać.
Bardzo ważne są:
−	Właściwa dieta, 
−	Higiena, 
−	Ruch, 
−	Sen i odpoczynek, 
−	Radzenie sobie ze stresem, 
−	Regularne wizyty u lekarzy.
Jestem aktywny ruchowo. 
Aktywność ruchowa to niezbędna ilość ruchu, potrzebna do rozwoju i zachowania zdrowia każdego człowieka. Aktywność ruchowa to na przykład ćwiczenia fizyczne.
Ćwicz przynajmniej 3 razy w tygodniu przez pół godziny. Dobrze gdy ćwiczysz na świeżym powietrzu.
Wybieraj takie ćwiczenia, które lubisz. Zapytaj lekarza lub rehabilitanta, które ćwiczenia są dla ciebie najlepsze.
Zalecane aktywności to: chodzenie z kijkami, maszerowanie, bieganie, jazda na rowerze, pływanie, gra w piłkę, ćwiczenie na siłowni, aerobik.
Aktywność ruchowa to także prace porządkowe, grabienie liści, odkurzanie, zmywanie naczyń. Staraj się często pomagać w domu, czyli sprzątaj, odkurzaj, wynoś śmieci.
Pamiętaj:
Ruch to zdrowie. Wybieraj taką aktywność, którą najbardziej lubisz i która odbywa się na świeżym powietrzu. Chodź pieszo, gdzie tylko możesz.
Dzięki aktywności ruchowej poczujesz się lepiej, dotlenisz organizm i będziesz radośniejszy.
Zdrowo się odżywiam. 
Jedzenie dostarcza nam energii potrzebnej do wykonywania codziennych czynności. Jedzenie dostarcza także substancji odżywczych, które budują i utrzymują przy życiu komórki naszego ciała.
To dlatego właściwe odżywianie jest tak ważne i pozwala nam cieszyć się dobrym zdrowiem.
Zdrowa dieta musi być różnorodna, ponieważ każdy produkt zawiera inne substancje odżywcze.
Oprócz jedzenia, nasz organizm potrzebuje około 2 litrów wody dziennie.
Podczas wysiłku tracimy dużo płynów, które wydalają się z organizmu w postaci potu. Dlatego musimy pamiętać, aby często pić.
Aby zdrowo się odżywiać, każdy potrzebuje wskazówek, co potrzebne jest organizmowi, a czego powinno się unikać.
Wskazówki co i ile należy jeść zawiera Piramida Zdrowego Żywienia.
POZIOM 1
Podstawę piramidy żywienia stanowią potrawy zbożowe. Makaron, kasze czy ryż oraz chleb należy jeść codziennie. Najzdrowsze jest pieczywo z mąki razowej.
POZIOM 2 i 3
Tu znajdują się warzywa i owoce, które powinniśmy jeść 5 razy dziennie. Zawierają one witaminy, minerały oraz błonnik. Niektóre warzywa są szczególnie zdrowe i dlatego należy jeść je częściej niż inne. Na przykład: marchew zawiera karoten, z którego powstaje witamina A, pomagająca oczyszczać wątrobę. Kapusta wspomaga pracę jelit i zawiera cenną witaminę K. Sałata pobudza apetyt i pomaga oczyszczać jelita. Rzodkiewka wzmacnia wątrobę i oskrzela.
POZIOM 4
Na 4 poziomie piramidy znajdują się produkty mleczne: mleko, różne sery, jogurty, kefir.Są one najlepszym źródłem wapnia, który jest potrzebny dla mocnych kości i zębów. Dostarczają organizmowi także białka i witaminy B2.
POZIOM 5
To grupa różnych produktów, które przede wszystkim zawierają dużo białka.
Za najzdrowsze spośród nich uważane są ryby i nasiona roślin strączkowych − groch, fasola, bób, soja, soczewica.
Mięso drobiowe uważane jest za zdrowsze niż wieprzowe lub wołowe.
Wszystkie te produkty są niezbędne, lecz należy jeść je z umiarem.
POZIOM 6
Na samym szczycie piramidy znajdują się tłuszcze. Za najzdrowszy tłuszcz uważany jest olej. Oleje zawierają dużo nienasyconych kwasów tłuszczowych, potrzebnych dla prawidłowego działania organizmu.
Pamiętaj:
Jedz wszystko, ale z umiarem. Najlepiej jedz 4 lub 5 posiłków dziennie bez podjadania między posiłkami.
Ważne!
Unikaj niezdrowych przekąsek. Słodycze i chipsy zawierają dużo tłuszczu, cukru lub soli, a nie mają żadnych wartości odżywczych.
Dbam o higienę. 
Aby być zdrowym musisz dbać o higienę swojego ciała:
−	Zawsze myj ręce po wyjściu z toalety. Używaj mydła.
−	Myj ręce przed każdym posiłkiem.
−	Rano i wieczorem dokładnie szczotkuj zęby przez 2− 3 minuty. Myj też zęby zawsze po zjedzeniu słodyczy. Szczoteczkę do zębów zmieniaj na nową przynajmniej co 2 miesiące, albo wtedy, kiedy zauważysz, że włókna są wygięte, zniszczone.
Ważne!
Jeśli boli cię ząb, idź natychmiast do dentysty.
Pamiętaj:
Obowiązkowo raz na pół roku idź do dentysty na wizytę kontrolną.
−	Codziennie kąp się lub bierz prysznic, ponieważ twoje całe ciało poci się.
−	Myj włosy tak często jak potrzeba, aby były zdrowe i lśniące.
−	Dbaj o schludny i czysty wygląd.
−	Codziennie zmieniaj bieliznę i skarpety.
−	W toaletach publicznych nie siadaj na sedesie bez jednorazowej nakładki.
Pamiętaj:
Wiele poważnych chorób zaczyna się z powodu braku higieny. Musisz regularnie i dokładnie dbać o czystość całego ciała.
Ważne!
Kobiety muszą szczególnie dbać o higienę miejsc intymnych.
1.	Podmywaj się strumieniem wody bieżącej, najlepiej pod prysznicem lub w bidecie.
2.	Myj i wycieraj okolice intymne zawsze w kierunku od przodu do tyłu.
3.	W czasie miesiączki podmywaj się co najmniej 2 razy dziennie.
4.	Używaj płynów do higieny intymnej.
5.	W czasie miesiączki zmieniaj podpaski co 2−3 godziny.
Regularnie śpię i odpoczywam. 
Sen to czas w którym śpisz i odpoczywasz, a twój organizm nabiera sił.
Aby być zdrowym potrzebujesz 7−8 godzin snu każdej nocy.
Przed snem:
−	Umyj się, 
−	Wywietrz pokój, 
−	Kolację zjedz najpóźniej na 2 godziny przed pójściem spać.
Gdy czujesz się zmęczony i brakuje ci energii, połóż się, odpocznij.
Drzemka pomoże ci nabrać sił i poprawi twoje samopoczucie. Jednak nie powinna ona być dłuższa niż 15 minut.
Śpiąc dłużej w dzień, możesz mieć problemy z zaśnięciem wieczorem.
Najlepiej odpoczywaj robiąc to, co lubisz najbardziej. Idź do parku lub do lasu pospacerować. Spotkaj się ze znajomymi, poczytaj książkę, posłuchaj muzyki lub wyjdź na powietrze.
Pamiętaj:
Jeżeli nie będziesz regularnie spał i odpoczywał grożą ci zmęczenie, złe samopoczucie, choroby.
Radzę sobie ze stresem. 
W życiu pojawia się wiele sytuacji, na które reagujesz zdenerwowaniem,
złością, płaczem, brakiem opanowania. Taka sytuacja to stres.
Spróbuj poradzić sobie ze stresem.
Można to zrobić poprzez:
−	Zrób coś, co sprawia ci przyjemność.
−	Poćwicz, wyjdź na spacer albo pobiegaj.
−	Bądź aktywny ruchowo.
−	Porozmawiaj z kimś bliskim.
−	Śmiej się, by zmienić swoje samopoczucie i nastrój.
−	Odpocznij, prześpij się.
Pamiętaj:
Stres będzie ci towarzyszył zawsze. Musisz nauczyć się radzić sobie ze stresem.
Jeśli nie radzisz sobie z trudnymi sytuacjami, na przykład:
−	z chorobą,
−	z relacjami z innymi ludźmi,
−	masz problemy w pracy,
to poradź się lekarza lub idź do psychologa.
Rozmowa ze specjalistą pomoże ci rozwiązać problem.
Chodzę do lekarza. 
Zgłoś się do swojego lekarza rodzinnego (lekarza pierwszego kontaktu), gdy:
−	czujesz się źle przez 3 kolejne dni, na przykład masz gorączkę, katar, kaszel, 
−	zauważysz coś niepokojącego,
na przykład przez dłuższy czas boli cię głowa, brzuch, nogi, 
−	zauważasz jakieś zmiany na swoim ciele na przykład gdy pojawi się wysypka, 
−	zdarzyło ci się zasłabnąć, 
−	często masz krwotoki z nosa.
Raz w roku idź do lekarza rodzinnego, by zrobić podstawowe badania.
Poza lekarzem rodzinnym są lekarze specjaliści, którzy zajmują się szczegółowo wybranymi dziedzinami medycyny:
−	dentysta zajmuje się leczeniem zębów,
−	dermatolog zajmuje się leczeniem chorób skóry,
−	neurolog zajmuje się leczeniem chorób układu nerwowego,
−	okulista zajmuje się leczeniem oczu,
−	psychiatra zajmuje się leczeniem chorób psychicznych,
−	kardiolog zajmuje się leczeniem chorób serca,
−	ginekolog zajmuje się leczeniem chorób układu płciowego kobiet,
−	laryngolog zajmuje się leczeniem chorób ucha, nosa i gardła,
−	ortopeda zajmuje się leczeniem chorób i urazów nóg, rąk i kręgosłupa,
−	lekarz rehabilitacji medycznej zajmuje się usprawnianiem osób z dysfunkcją narządu ruchu. 
Do większości specjalistów potrzebujesz skierowania, które wystawia lekarz pierwszego kontaktu.
Lekarze specjaliści, do których możesz iść bez skierowania, to:
−	dentysta,
−	dermatolog,
−	okulista,
−	psychiatra,
−	ginekolog.
Zawsze, gdy zauważysz niepokojące objawy, wybierz się do odpowiedniego lekarza, który pomoże ci rozwiązać problem.
Ważne!
Pamiętaj o terminach wizyt kontrolnych u specjalistów!
Regularnie zażywaj leki przepisane przez lekarzy. Jeśli nie będziesz stosował się do zaleceń lekarza, możesz pogorszyć swój stan zdrowia.
Unikam przeziębień i grypy
		Jesień i zima to czas częstych zachorowań na przeziębienia i grypy.
		Żeby uniknąć tych chorób, stosuj poniższe wskazówki:
		Dieta. Staraj się, by twoje posiłki były urozmaicone, to znaczy żeby składały się z wielu różnych produktów. Jedz często, ale małe posiłki. Zrezygnuj ze słodyczy.
		Zwłaszcza w okresie jesienno−zimowym pamiętaj o jedzeniu produktów z dużą zawartością witaminy C. Chroni ona twój organizm przed chorobami.
		Witamina C znajduje się w owocach róży,	porzeczkach czarnych i czerwonych, papryce czerwonej i zielonej, w kalafiorze, szpinaku, truskawkach, poziomkach, kapuście czerwonej, kiwi, cytrynach, pomarańczach,
		kapuście białej, pomidorach, kapuście kwaszonej, ziemniakach.
		Ruch. Codziennie zażywaj ruchu. 2 lub 3	razy w tygodniu wybierz się na długi spacer, by dotlenić cały organizm.
		Nałogi. Nie pal papierosów i unikaj zadymionych pomieszczeń. Nie nadużywaj alkoholu. Z umiarem spożywaj kawę i mocną herbatę.
		Świeże powietrze. Często wietrz	pomieszczenia, w których przebywasz.
		Najlepiej otwórz okno na oścież na 15−20 minut. Najlepsza temperatura do spania to 18−19 stopni. Natomiast w dzień, najlepsza temperatura do pracy w pomieszczeniu to 20−21 stopni.
Profilaktyka. Staraj się nie doprowadzać do zmarznięcia. Jednak jeśli zdarzy się, że przemarzłeś, natychmiast po powrocie do domu weź ciepłą kąpiel albo wymocz nogi w gorącej wodzie z solą i imbirem.
Wypij ciepłą herbatę z cytryną i miodem lub z sokiem malinowym. Zjedz kanapkę z czosnkiem. 
Sen. Staraj się spać 7−8 godzin co noc. Podczas snu organizm wytwarza przeciwciała, które pomagają w zwalczaniu chorób.
Optymizm. Pamiętaj, że twoje ciało i duch stanowią jedną całość. Dlatego, staraj się myśleć pozytywnie. Każdego dnia na pewno znajdziesz okazje, by uśmiechać się.
Rób to jak najczęściej! Obejrzyj dobrą komedię lub przeczytaj książkę, która wprawi cię w dobry nastrój. Wolny czas spędzaj, na tym co sprawia ci przyjemność.
Jeżeli jednak zachorowałeś, dobrze wiedzieć czy jest to groźna choroba wirusowa − grypa, czy zwykłe przeziębienie.
Objawy przeziębienia:
−	powolny, łagodny początek,
−	osłabienie ogólne, uczucie zmęczenia,
−	zwykle − stan podgorączkowy, czyli temperatura ciała około 37 stopni,
−	często − katar,
−	rzadko − kaszel,
−	rzadko − ból głowy.
Objawy grypy:
−	nagły początek, 
−	gorączka powyżej 39 stopni przez 1−2 dni, 
−	dreszcze, ból głowy, ból stawów, mięśni, 
−	osłabienie i rozbicie ogólne, 
−	nie zawsze katar, 
−	często suchy kaszel, 
−	ból gardła.
Aby nie zarazić się grypą, pamiętaj:
−	Nie odwiedzaj znajomych, którzy chorują.
−	Często myj ręce wodą z mydłem. Unikaj dotykania rękami oczu, nosa i ust.
−	Unikaj miejsc, gdzie są duże skupiska ludzi, na przykład sklepy, galerie, autobusy i tramwaje.
−	Zawsze noś przy sobie chusteczkę i zakrywaj nią nos i usta przy kichaniu.
Ważne!
Jeśli masz już objawy przeziębienia lub grypy a nie pomagają domowe sposoby − czujesz się źle i masz gorączkę − koniecznie skontaktuj z lekarzem.
Moje bezpieczeństwo     w internecie. 
Jak osoba z niepełnosprawnością intelektualną może bezpiecznie korzystać z internetu.

Mój internet. 
Internet daje ogromne możliwości.
Na przykład, w internecie możesz znaleźć potrzebne Ci informacje. Przez internet możesz kontaktować się z osobami,
które już znasz. Możesz też poznawać nowe osoby.
Szczegółowo możesz przeczytać o tym w książce „Mój internet”.
Jednak korzystanie z internetu może być niebezpieczne.
Trzeba znać zasady bezpieczeństwa w internecie. Trzeba przestrzegać tych zasad. Wtedy korzystanie z internetu przyniesie korzyść i przyjemność.
Zasada 1
Zawsze używaj komputera, smartfona, tabletu z aktywnym programem antywirusowym. 
Uważaj na wirusy!
Wirus to złośliwy program, który może spowodować, że twój komputer przestanie działać. Najbardziej złośliwe wirusy potrafią uszkodzić urządzenie.
Wirusa nie widać. Widać dopiero efekty jego działania. Komputer może zacząć pracować bardzo wolno. Może też przestać się uruchamiać. Mogą zacząć otwierać się strony internetowe, których nie chciałeś otworzyć.
Wirusy bardzo często są kopiowane razem z przenoszonymi plikami. Czasem pojawiają się, gdy instalujesz program, który nie pochodzi bezpośrednio od sprzedawcy czy twórcy programu. Wirusy bardzo często są przenoszone z internetu.
Na każdym urządzeniu: komputerze, tablecie, smartfonie powinien być program antywirusowy. Jest to program, który sprawdza nowe pliki, kiedy pojawiają się na komputerze. Plik, który ma wirusa jest kasowany.
Codziennie powstaje kilkanaście nowych wirusów. Programy antywirusowe muszą być uzupełniane o informacje o tych nowych wirusach. Musisz pamiętać o aktualizacji programów antywirusowych.
Najlepiej ustawić aktualizację automatyczną. Program antywirusowy będzie aktualizował się wtedy sam.
W internecie można znaleźć bezpłatne programy antywirusowe.
Zasada 2
Nie ufaj osobom poznanym w internecie. 
Gdy nawiązujesz z kimś kontakt przez internet, nigdy nie wiesz, kto to jest. Nawet jeśli widzisz jego zdjęcia i czytasz opisy.
Wiele osób podaje się za kogoś innego niż naprawdę jest. Ktoś może napisać, że jest dziewczyną i ma 20 lat.
A naprawdę może to być 50−letni mężczyzna. Albo ktoś może pisać, że jest inżynierem i ma 35 lat. A może to być uczeń gimnazjum. Jeśli chcesz poznać tę osobę, spotkaj się z nią na Skypie i porozmawiaj.
Nie umawiaj się z osobą poznaną w internecie u niej w domu ani u siebie w domu. Nie umawiaj się w miejscu gdzie jest mało ludzi, na przykład w lesie. Zawsze powiedz komuś znajomemu, że chcesz spotkać się twarzą w twarz z osobą poznaną w internecie.
Pamiętaj!
Nie wszyscy oszukują w internecie, ale zawsze trzeba być bardzo czujnym i ostrożnym.
Zasada 3
Nigdy nie otwieraj e−maili od nie znanych Ci osób.
Nigdy nie otwieraj załączników w e−mailach od nieznanych osób. Nigdy nie klikaj w linki w e−mailach od nieznanych osób.
Na Twoją skrzynkę pocztową w komputerze przychodzą nie tylko e−maile od osób, które znasz. Na pewno przychodzi dużo e−maili od nie znanych Ci osób lub firm. Niechciane e−maile od nieznanych nadawców nazywa się spamem. Takie e−maile kasuj od razu.
Niektóre spamy nie są groźne. Są to po prostu reklamy. Inne e−maile jednak mogą zawierać wirusa. W takich e−mailach najczęściej znajduje się załącznik. Załącznik to plik, który jest przesyłany razem z e−mailem. Wirus często jest ukryty w załączniku. Jeśli otworzysz załącznik z e−maila od nieznanej osoby,
Twój komputer może zostać zarażony wirusem.
Czasem w e−mailu od nieznanej osoby znajduje się link. Nigdy nie klikaj w takie linki. Możesz zostać przeniesiony na fałszywe strony. Strony te mogą wyglądać jak strona Twojego banku lub programu pocztowego. Próba logowania może spowodować, że ktoś pozna Twój login i Twoje hasło do konta.
Uwaga! Takie działanie nazywa się kradzieżą danych.
Musisz bardzo uważać. Fałszywe e−maile wyglądają tak, jakby był to zwykły e−mail od Twoich znajomych. Na przykład w polu Nadawca może być wpisane po prostu Ola, a w polu Temat na przykład Moje fotki z wakacji.
Zasada 4
Bądź bardzo ostrożny podając Twoje prywatne dane.
Twoje prywatne dane to:
−	imię i nazwisko, 
−	numer telefonu, 
−	adres zamieszkania, 
−	data urodzenia, 
−	pesel, 
−	numer dowodu osobistego.
Tych danych nigdy nie podawaj w internecie. Szczególnie musisz uważać, kiedy trzeba zaakceptować regulamin jakiegoś serwisu. Jeśli do akceptacji regulaminu potrzebne są Twoje prywatne dane, nie podawaj danych i nie wyrażaj zgody dopóki nie porozmawiasz z kimś, kto dobrze zna się na internecie.
Nie podawaj imienia, nazwiska, adresu, numeru telefonu osobom poznanym w internecie.
Nie podawaj nikomu w internecie prywatnych danych Twoich znajomych.
Zasada 5
Nikt nie może poznać Twoich haseł do portali w internecie.
Może się zdarzyć, że ktoś kto zna Twoje hasło, wejdzie na Twoje konto.
Może na przykład wysłać z niego złośliwe e−maile udając, że to Ty.
Zawsze kiedy kończysz używać program pocztowy lub Facebooka pamiętaj o wylogowaniu się!
Pamiętaj, że żaden bank ani inna instytucja nie wysyłają e−maili z prośbą o kliknięcie w link i zalogowanie się na stronie. Takie e−maile rozsyłają złodzieje, którzy chcą zdobyć Twój login i hasło. Mogliby wtedy zalogować się na Twoje konto i ukraść z konta Twoje pieniądze.
Pamiętaj!
Hasła i loginy Twoich kont to Twoja tajemnica.
Zasada 6
Nie wysyłaj pieniędzy nie znanym Ci osobom lub osobom poznanym w internecie.
Nie rób przelewów bankowych do nie znanych Ci osób. Nie rób też przelewów bankowych do znanych Ci osób, jeśli proszą o to przez internet – na przykład przysyłają Ci e−maila lub posta na Facebooku z taką prośbą. Jeśli dostaniesz taką prośbę, zadzwoń do znajomego i zapytaj czy na pewno potrzebuje pomocy.
Nie wierz informacjom napisanym w e−mailu, że jego telefon nie działa lub że został ukradziony.
Nie odpowiadaj na prośby przesłania nawet małej kwoty z Twojego rachunku bankowego na inny rachunek, który należy do nie znanej Ci osoby lub firmy.
Może też tak się zdarzyć, że zostaniesz poproszony o przesłanie małej kwoty na rachunek bankowy, którego numeru nie znasz, a wpisane jest, że Ty jesteś jego właścicielem. Nie rób tego! To może oznaczać, że ktoś założył rachunek na Twoje nazwisko, żeby wyłudzić kredyt bankowy. Potem Ty będziesz musiał ten kredyt spłacać.
Nie przesyłaj żadnych pieniędzy osobom poznanym w internecie, na przykład na portalach towarzyskich. Czasem znajomość trwa długo i wydaje Ci się, że nawiązałeś przyjaźń. Oszust, który chce wyłudzić pieniądze od Ciebie zaczyna nagle pisać, że spotkało go nieszczęście i że potrzebuje pieniędzy. Nie wierz takim opowieściom!
Zasada 7
Nie zwracaj uwagi na osoby, które Cię obrażają.
Zablokuj im możliwość kontaktu z Tobą.
W internecie, szczególnie na Facebooku czy na forach, można spotkać osoby, których jedyną działalnością jest obrażanie innych. Piszą bardzo przykre dla czytającego rzeczy. Używają przekleństw.
Takie osoby nazywa się hejterami.
Nie wdawaj się w dyskusję z osobą, która Cię obraża.
W większości aplikacji możesz taką osobę zablokować. To znaczy, że wiadomości, które będzie Ci wysyłała, nie dotrą do Ciebie. Zablokowana osoba nie będzie też widziała, co umieszczasz na profilu.
Zasada 8
Nie obrażaj innych w internecie.
Nie wpisuj obraźliwych komunikatów.
Nie groź nikomu.
Pamiętaj! Nikt w internecie nie jest anonimowy. To znaczy, że nawet jeśli wydaje Ci się, że nikt nie wie, kim jesteś, zawsze można dowiedzieć się kto wysyła obraźliwe treści.
Osoby prowadzące strony lub zajmujące się dostarczaniem internetu mogą sprawdzić, z którego komputera lub smartfona napisano jakiś komentarz lub wysłano e−maila.
Z pomocą policji można łatwo dotrzeć do autora obraźliwych treści.
Zasada 9
Rób zakupy w znanych sklepach internetowych.
Czasem w internecie pojawiają się nowe sklepy internetowe.
Zdarza się, że oferują one towary po bardzo niskich cenach. Ceny te są dużo niższe niż w innych sklepach.
Wydaje się, że zakupy w tym sklepie to wielka okazja. Może to być oszustwo. Wyślesz pieniądze, towaru nie dostaniesz, a sklep zniknie z sieci.
Zawsze rób zakupy w sklepach, które istnieją w internecie od wielu lat.
Rób zakupy w sklepach, które znają Twoi znajomi.
Podobnie jest na allegro.
Nie wszyscy sprzedawcy na allegro są uczciwi. Na allegro, po zakupach można sprzedawcy wystawić tak zwany komentarz. Jest to rodzaj oceny sprzedawcy, towaru i sposobu obsługi klienta.
Jeśli wszystko było dobrze, komentarz jest pozytywny. Komentarz negatywny jest wystawiany, gdy wystąpiły problemy. Na przykład sprzedawca nie wysłał towaru, mimo że dostał pieniądze. Albo przysłany towar jest zniszczony czy używany.
Na allegro możesz obejrzeć komentarze wszystkich osób korzystających z tego portalu. Możesz zobaczyć komentarze dotyczące osoby, od której chcesz coś kupić.
Zawsze przed kupnem sprawdź takie komentarze. Jeśli sklep ma komentarze negatywne, poszukaj innego sprzedawcy.
Zasada 10	
Pomyśl, zanim wstawisz do internetu zdjęcie lub wyślesz je e−mailem.	
Zdjęcie raz wstawione do internetu pozostanie tam na zawsze. Tego nie można cofnąć.	
Nie wysyłaj swoich zdjęć e−mailem czy przez komunikator nieznajomym. Nigdy nie wiesz, co z nimi zrobią i do kogo trafią Twoje zdjęcia.	
Pamiętaj też, że łatwo jest dziś nagrać film kamerką. Każdy smartfon i każdy tablet ma kamerkę. Kamerki są w prawie każdym	notebooku. Nagrany film może być bardzo	łatwo rozpowszechniony. Może pojawić się na YouTube, Facebooku czy innych portalach.	
Nie wysyłaj ani nie wstawiaj na Facebooka zdjęć Twoich znajomych bez ich zgody.	
Jeśli ktoś opublikował Twoje zdjęcie lub film z Tobą bez Twojej zgody a nie chcesz, żeby inni je oglądali możesz:	
− napisać do tej osoby z żądaniem usunięcia zdjęcia. Kilka dni po wysłaniu takiej wiadomości sprawdź, czy zdjęcie zostało usunięte.	
− napisać do administratora portalu i zażądać usunięcia zdjęcia.	
− jeśli to nie pomogło, musisz zgłosić sprawę na policję.	13
Zasada 11
Poszukaj pomocy, gdy czujesz się zagrożony w czasie korzystania z internetu.
Jeśli doświadczasz przemocy w internecie, zgłoś się do organizacji, które mogą Ci pomóc.
Jeśli zostałeś oszukany w internecie, zgłoś się do organizacji, które mogą Ci pomóc.
Gdy czujesz, że dzieje Ci się coś złego w czasie korzystania z internetu, możesz zadzwonić:
−	pod bezpłatny numer 111 116
−	pod numer 800 100  100.
Na następnej stronie jeszcze raz zostały spisane wszystkie zasady razem.
Wytnij je i powieś w miejscu, gdzie najczęściej korzystasz z internetu, na przykład na ścianie nad biurkiem.
Przeczytaj zasady za każdym razem, zanim zaczniesz używać internetu!
Zasady bezpiecznego korzystania z internetu
	Zasada 1
	Zawsze używaj komputera, smartfona, tabletu z aktywnym programem antywirusowym.
	Zasada 2
	Nie ufaj osobom poznanym w internecie.
	Zasada 3
	Nigdy nie otwieraj e−maili od nie znanych Ci osób.
	Nigdy nie otwieraj załączników w e−mailach od nieznanych osób.
	Nigdy nie klikaj w linki w e−mailach od nieznanych osób.
	Zasada 4
	Bądź bardzo ostrożny podając Twoje prywatne dane.
	Zasada 5
	Nikt nie może poznać Twoich haseł do portali w internecie.
	Zasada 6
	Nie wysyłaj pieniędzy nie znanym Ci osobom lub osobom poznanym w internecie.
	Nie rób przelewów bankowych do nieznanych osób.
	Nie rób przelewów bankowych do znanych Ci osób, jeśli proszą o to przez internet − na przykład przysyłają e−maila lub posta na Facebooku.
	Zasada 7
	Nie zwracaj uwagi na osoby, które Cię obrażają.
	Zablokuj im możliwość kontaktu z Tobą.
	Zasada 8
	Nie obrażaj innych w internecie.
	Zasada 9
	Rób zakupy w znanych sklepach internetowych.
	Zasada 10
	Pomyśl, zanim wstawisz do internetu zdjęcie lub wyślesz je e−mailem.	Zasada 11
	Poszukaj pomocy, gdy czujesz się zagrożony w czasie korzystania 	z internetu.
Antydyskryminacja na co dzień. 
Co to jest dyskryminacja?
Dyskryminacja to gorsze traktowanie ludzi dlatego, że mają jakąś szczególną cechę.
Na przykład są osobami z niepełnosprawnością, są starsi, pochodzą z innego kraju, wyznają inną religię.
Dyskryminacja to zabieranie ludziom ich wolności i praw.
Dyskryminacja osób z niepełnosprawnością intelektualną ma miejsce na przykład wtedy, gdy:
pracodawca nie zatrudni takiej osoby i mówi, że ona nic nie potrafi i nie może pracować,
dyrektor nie przyjmie do szkoły dziecka z niepełnosprawnością intelektualną i mówi, że dla takich dzieci są tylko szkoły specjalne,
autobusy i tramwaje mają schody i osoba na wózku inwalidzkim nie może do nich wjechać,
informacje w urzędzie o płaceniu podatków są napisane trudnym językiem i nie można ich zrozumieć,
kelner nie chce wpuścić do restauracji takiej osoby i mówi, że powinna siedzieć w domu.
Najczęściej dyskryminują ludzie, którzy boją się tego, co inne i czego nie znają.
Zdarza się także, że dyskryminują przepisy prawa. Takie przepisy trzeba zmieniać.
Pamiętaj!
Nie każde zachowanie, które obraża człowieka lub sprawia mu przykrość, jest dyskryminacją.
Dyskryminacja jest wtedy, gdy ktoś narusza prawa innej osoby, gorzej ją traktuje tylko dlatego, że ona ma jakąś szczególną cechę.
Dyskryminacja zawsze narusza godność człowieka.
Co prawo mówi o dyskryminacji?
Według prawa dyskryminacja jest zakazana.
Mówi się, że prawo, które zakazuje dyskryminacji, to prawo antydyskryminacyjne.
Wszyscy powinni znać prawo antydyskryminacyjne.
W Polsce najważniejszym prawem jest Konstytucja.
Zgodnie z artykułem 32 Konstytucji wszyscy są równi wobec prawa.
Wszyscy mają prawo do równego traktowania przez władze.
Nikt nie może być dyskryminowany w życiu politycznym, społecznym lub gospodarczym z jakiejkolwiek przyczyny.
Oznacza to, że według Konstytucji nie jest ważne, jak ktoś wygląda, ile ma lat, jaką wyznaje religię.
Nie jest też ważne, czy jest osobą pełnosprawną, czy z niepełnosprawnością.
Wszyscy mają takie same wolności i prawa.
Wszyscy powinni być jednakowo traktowani w każdej dziedzinie życia.
Na przykład: w szkole, w pracy, w urzędzie, w rodzinie, w restauracji, w szpitalu.
W Polsce ważne jest także prawo międzynarodowe.
Prawo międzynarodowe to takie, które zostało uchwalone przez wiele państw i te państwa mają obowiązek go przestrzegać.
Prawo międzynarodowe to: traktaty, konwencje, umowy.
Najważniejsze prawo międzynarodowe, które zakazuje dyskryminacji, to:
Europejska Konwencja o Ochronie Praw Człowieka i Podstawowych Wolności.
Uchwaliła ją w 1950 roku Rada Europy. Artykuł 14 tej Konwencji mówi o zakazie dyskryminacji. Jeśli władza w Polsce będzie Cię dyskryminować, to możesz złożyć skargę do Trybunału w Strasburgu. Władza to na przykład różne urzędy.
Konwencja o Prawach Osób z Niepełnosprawnościami. Uchwaliła ją w 2006 roku Organizacja Narodów Zjednoczonych.
Artykuł 5 tej Konwencji zakazuje dyskryminacji osób z niepełnosprawnościami w każdej dziedzinie życia. Artykuł 5 mówi też, że państwo powinno chronić przed dyskryminacją.
Do Konwencji dołączono Protokół Dodatkowy.
Na jego podstawie osoba z niepełnosprawnością, która była dyskryminowana, może składać skargi do Komitetu Praw Osób z Niepełnosprawnościami w Nowym Jorku.
Niestety, w Polsce nie obowiązuje Protokół Dodatkowy do Konwencji. Dlatego Polacy z niepełnosprawnością nie mogą na razie składać skarg do Komitetu.
Prawo Unii Europejskiej zakazuje dyskryminacji w traktatach oraz dyrektywach.
Traktaty to umowy między państwami, które są członkami Unii Europejskiej. Dyskryminacji zakazuje na przykład artykuł 21 Karty Praw Podstawowych. Dyrektywy to prawo tworzone przez Parlament Europejski i Radę Unii Europejskiej. Dyrektywy obowiązują w państwach, które są członkami Unii Europejskiej, takich jak Polska. Dla osób z niepełnosprawnością ważna jest dyrektywa uchwalona w 2000 roku. Ta dyrektywa mówi o równym traktowaniu w zatrudnieniu.
Przepisy zakazujące dyskryminacji są także w polskich ustawach.
Od 2011 roku mamy w Polsce nową ustawę, którą nazywa się w skrócie: ustawa antydyskryminacyjna.
Jej pełna nazwa, to Ustawa o wdrożeniu niektórych przepisów Unii Europejskiej w zakresie równego traktowania.
Ta ustawa zakazuje dyskryminacji, ale niestety nie w każdej dziedzinie życia.
Ta ustawa zakazuje dyskryminacji osób z niepełnosprawnościami:
W poszukiwaniu pracy i zatrudnianiu przez pracodawców.
To znaczy, że ogłoszenia o pracę muszą być tak napisane, żeby osoby z niepełnosprawnościami też mogły na nie odpowiedzieć. Pracodawca musi zatrudnić osobę z niepełnosprawnością, jeśli jest lepsza od innych kandydatów do pracy.
W dostępie do szkoleń zawodowych.
W prowadzeniu przez te osoby działalności gospodarczej, czyli zakładaniu swoich firm.
Ta ustawa mówi także, że pracodawca musi dostosować miejsce pracy do potrzeb osoby z niepełnosprawnością. Nazywa się to: racjonalne usprawnienia.
Racjonalne, czyli rozsądne usprawnienia pomagają osobom z niepełnosprawnościami wykonywać pracę.
Racjonalne usprawnienia to na przykład:
odpowiedni program komputerowy,
krzesło lub biurko dostosowane do rodzaju niepełnosprawności,
dłuższy czas na wykonanie jakiegoś zadania,
szkolenie, by osoba z niepełnosprawnością nauczyła się tego, co będzie jej potrzebne w pracy,
asystent, który będzie pomagał w pracy.
Racjonalne usprawnienia nie mogą być za drogie dla pracodawcy.
Zakaz dyskryminacji jest także w kodeksie pracy.
Kodeks pracy mówi o prawach i obowiązkach pracowników i pracodawców.
Z kolei w kodeksie cywilnym nie ma zakazu dyskryminacji.
Kodeks cywilny to prawo o stosunkach między ludźmi. Na przykład o umowach, sprawach majątkowych, spadkowych.
Są tam jednak wymienione niektóre dobra osobiste człowieka.
Są one chronione i nie można ich naruszać.
Nie można naruszać na przykład: zdrowia, wolności, nazwiska lub pseudonimu, wizerunku, korespondencji, mieszkania. Dobrem osobistym jest także godność człowieka.
Czasami dyskryminacja może być przestępstwem, zapisanym w kodeksie karnym.
Kodeks karny mówi o odpowiedzialności za przestępstwa.
Jeśli ktoś obraża osobę z niepełnosprawnością, wyzywa ją, pogardza nią, jest to przestępstwo zniewagi.
Jeśli ktoś mówi o osobie z niepełnosprawnością tak, żeby ją poniżyć przy innych, żeby przestali ją cenić, jest to przestępstwo zniesławienia.
Jeśli ktoś uderzy osobę z niepełnosprawnością intelektualną, opluje ją, potrąci, szarpie, jest to przestępstwo naruszenia nietykalności cielesnej.
Jakie są rodzaje dyskryminacji?
Według prawa istnieją różne rodzaje dyskryminacji.
Są to na przykład:
Dyskryminacja bezpośrednia
– gdy dwie osoby: pełnosprawna i z niepełnosprawnością robią w pracy to samo, ale osoba pełnosprawna zarabia więcej. To znaczy, że osoba z niepełnosprawnością jest gorzej traktowana i to od razu widać.
Dyskryminacja pośrednia – gdy pracodawca prowadzi rozmowy kwalifikacyjne na 5 piętrze budynku, w którym nie ma windy. Osoba na wózku inwalidzkim nie może tam dotrzeć i dostać tej pracy.
Dyskryminacji pośredniej nie widać od razu.
Wydaje się, że każdy jest traktowany tak samo, bo wszyscy mają rozmowy na tym samym 5 piętrze, ale tak naprawdę osoba na wózku jest traktowana gorzej.
Molestowanie
– gdy ktoś poniża,
upokarza drugą osobę, wyśmiewa się z jej cech. Te cechy to na przykład:
kolor skóry, niepełnosprawność, wiek, płeć.
Molestowanie seksualne – gdy ktoś dotyka drugą osobę bez jej zgody, szczególnie w miejsca intymne. Gdy ktoś żartuje na tematy seksualne bez zgody drugiej osoby i przy niej.
Zachęcanie do dyskryminacji – gdy pracownicy dyskryminują kogoś, a szef nie reaguje i nie zakazuje takich zachowań.
Antydyskryminacja na co dzień. 
Co to jest antydyskryminacja na co dzień?	
Antydyskryminacja to walka z dyskryminacją.		
To wszystkie działania i zachowania, które bronią przed dyskryminacją.		
Dzięki nim dyskryminacji jest coraz mniej.		
Jeśli widzisz, że ktoś kogoś dyskryminuje albo wiesz o dyskryminacji, jak najszybciej zareaguj!		
Każdy może na co dzień walczyć z dyskryminacją.			
Także i Ty.			
Antydyskryminacja to na przykład:
Rozumienie, że każdy człowiek jest inny, ale każdy ma takie same prawa.
Zwracanie uwagi, gdy ktoś dyskryminuje innych ludzi, czyli interweniowanie.
Rozmawianie z ludźmi i tłumaczenie, że każdy człowiek ma takie same prawa. Nie można więc kogoś gorzej traktować tylko dlatego, że inaczej wygląda, jest niepełnosprawny lub mówi w obcym języku.
Spotkania z urzędnikami, politykami i przekonywanie ich do tworzenia prawa antydyskryminacyjnego.
Uczestniczenie w szkoleniach, wykładach.
Uczenie się o innych ludziach i o prawie antydyskryminacyjnym.
Antydyskryminacja to także różne działania prawne. Działania prawne to stosowanie przepisów prawa.
Według prawa, osobie, która była dyskryminowana, należy się odszkodowanie.
Odszkodowanie to zapłata za szkodę lub krzywdę.
Aby uzyskać odszkodowanie, trzeba złożyć do sądu pozew.
Pozew to nazwa pisma, w którym opisuje się dyskryminację i żąda się za nią odszkodowania.
Jeśli ktoś Cię dyskryminował lub dyskryminuje, możesz:
Złożyć skargę do Państwowej Inspekcji Pracy. To urząd, który sprawdza, czy pracodawcy nie łamią praw pracowników.
Złożyć pozew do sądu pracy w sprawie o dyskryminację.
Sąd pracy zajmuje się sporami pracowników z pracodawcami.
Złożyć pozew do sądu cywilnego o odszkodowanie za dyskryminację.
Sąd cywilny zajmuje się sporami między ludźmi i innymi sprawami dotyczącymi stosunków między ludźmi.
Złożyć pozew do sądu cywilnego o ochronę dóbr osobistych.
Zgłosić się na policję lub do prokuratury. Są to organy ścigania, które mają obowiązek zająć się taką sprawą.
Do organów ścigania należy wykrywanie przestępstw i ściganie przestępców.
Napisać prywatny akt oskarżenia do sądu karnego, jeśli ktoś Cię znieważył, zniesławił lub naruszył Twoją nietykalność. Znieważyć kogoś to znaczy obrazić go.
Zniesławić kogoś to znaczy poniżyć go w oczach innych osób. Prywatny akt oskarżenia to pismo osoby pokrzywdzonej, w którym żąda ukarania osoby za popełnione przestępstwo.
Sąd karny zajmuje się karaniem za przestępstwa.
Antydyskryminacja na co dzień. 
Kto pomaga osobom dyskryminowanym?	
Jeśli ktoś Cię dyskryminował lub dyskryminuje, możesz zwrócić się o pomoc do różnych instytucji.
Te instytucje to na przykład:
Rzecznik Praw Obywatelskich. 
Rzecznik może udzielić porady prawnej. Może też podpowiedzieć, co robić.
Może napisać pismo w Twojej sprawie do innych urzędów i instytucji. Może pomóc przy sprawie sądowej.
Adres:	Biuro Rzecznika Praw Obywatelskich, Aleja Solidarności 77, 00−090 Warszawa. 
Telefon:	22 55 17 700,
a także	800 676 676 (infolinia obywatelska);	www.rpo.gov.pl. 
Pełnomocnik Rządu do Spraw Równego Traktowania. 
Pełnomocnik może odpowiedzieć na Twoje pytania.
Może też w Twojej sprawie napisać pismo do innych urzędów i instytucji.
Adres:	Biuro Pełnomocnika Rządu do Spraw Równego Traktowania,
Aleje Ujazdowskie 1/3, 00−583 Warszawa. 
Telefon:	22 694 75 35;	www.rownetraktowanie.gov.pl. 
Pełnomocnik Rządu do Spraw Osób Niepełnosprawnych. 
Pełnomocnik może odpowiedzieć na Twoje pytania.
Może też w Twojej sprawie napisać pismo do innych urzędów i instytucji.
Adres:	Biuro Pełnomocnika Rządu do Spraw Osób Niepełnosprawnych, ul. Nowogrodzka 11, 00−513 Warszawa. 
Telefon:	22 529 06 01;	www.niepelnosprawni.gov.pl. 
Osoby z niepełnosprawnością intelektualną często są gorzej traktowane niż inni ludzie.
Nie każdy wie, że to jest dyskryminacja.
W tym poradniku znajdziesz informacje, co to jest dyskryminacja i jak się przed nią bronić.
Poznasz przepisy prawa, które pomogą Ci w walce z dyskryminacją.
Dowiesz się także, co to znaczy antydyskryminacja w codziennym życiu.
Po przeczytaniu poradnika możesz rozwiązać test.
Dzięki niemu sprawdzisz, czy po przeczytaniu poradnika wiesz, co to jest dyskryminacja i jak się przed nią bronić.
W poradniku znajdziesz też adresy i numery telefonów osób i instytucji, które pomagają bronić się przed dyskryminacją.
Kształcenie profesjonalistów zajmujących się edukacją ustawiczną. 
Wskazówki dla prowadzących szkolenia, jak tworzyć teksty łatwe do czytania i zrozumienia. 
Poradnik opracowano w ramach projektu „Ścieżki edukacji dorosłych dla osób z niepełnosprawnością intelektualną” („Pathways to adult education for people with intellectual disabilities”; „Vers une formation continue pour les personnes handicapées intellectuelles”).
Publikację w języku angielskim wydała organizacja Inclusion Europe przy wsparciu Komisji Europejskiej. Wydanie francuskie opublikowała organizacja UNAPEI (Narodowa Unia Stowarzyszeń Rodziców, Osób Niepełnosprawnych Intelektualnie i ich Przyjaciół), przy wsparciu Inclusion Europe i Komisji Europejskiej.
Program uczenia się przez całe życie	Dyrekcja Generalna Edukacja i Kultura	Inclusion Europe. 
Partnerzy projektu „Ścieżki edukacji dorosłych dla osób z niepełnosprawnością intelektualną” wydali także 3 inne poradniki. Ich polskie wersje są zamieszczone na stronie. 
Na stronie internetowej poradniki są dostępne w językach: angielskim, niemieckim, francuskim, fińskim, portugalskim, litewskim.
Kształcenie profesjonalistów zajmujących się edukacją ustawiczną. 
Nie piszcie nic o nas bez nas!
Wprowadzenie. 
Poradnik ten ma za zadanie pomóc osobom prowadzącym szkolenia przygotować materiały w tekście łatwym do czytania i zrozumienia.
Teksty łatwe do czytania i zrozumienia są bardzo ważne dla osób z niepełnosprawnością intelektualną oraz dla wielu innych osób.
Dlatego osoby prowadzące szkolenia powinny umieć przygotować takie materiały.
Poradnik ten jest napisany w tekście łatwym do czytania i zrozumienia.
Zrobiliśmy to, ponieważ może się zdarzyć, że szkolenia dla nauczycieli będą prowadzić osoby z niepełnosprawnością intelektualną.
Osoby z niepełnosprawnością wiedzą lepiej niż inni, co jest dla nich dobre.
Poradnik ten został opracowany w ramach projektu, który był realizowany w Europie.
Ludzie z 8 krajów europejskich spotykali się kilka razy, aby opracować ten poradnik.
Nazwa tego projektu to: „Ścieżki edukacji dorosłych dla osób niepełnosprawnych intelektualnie”.
Edukacja dorosłych nazywana jest także „uczeniem się przez całe życie” lub „edukacją ustawiczną”.
Edukacja ustawiczna to są kursy, podczas których dorosłe osoby mogą się nauczyć nowych rzeczy.
Obecnie programy edukacji dorosłych są często zbyt trudne dla osób z niepełnosprawnością intelektualną i nie mogą one brać w nich udziału.
Celem projektu jest spowodowanie, aby programy edukacji ustawicznej były bardziej dostępne dla osób z niepełnosprawnością intelektualną.
2 O czym jest ten poradnik?
Ważne jest, aby prowadzący szkolenie przygotowywał materiały i prezentacje w taki sposób, aby były one dostępne dla słuchaczy.
Jest to jeszcze ważniejsze, gdy słuchaczami są dorosłe osoby, ponieważ dorośli mogą mieć różne umiejętności.
Na przykład niektórzy mogą mówić innymi językami.
Może być też tak, że niektórzy dużo się uczyli, a inni mało.
Czasami zdarza się, że niektórzy spośród osób dorosłych są osobami z niepełnosprawnością intelektualną.
Jest to jeszcze trudniejsza sytuacja dla prowadzących szkolenie, ponieważ mogą nie wiedzieć, jak przekazywać informacje osobom z niepełnosprawnością intelektualną.
Poradnik ten został opracowany, aby nauczyć prowadzących szkolenia przygotowywać teksty łatwe do czytania.
Jest to ważne dla osób z niepełnosprawnością intelektualną, ale też dla wszystkich innych uczestników szkoleń.
Określenie uczestników i zasad szkolenia. 
Szkolenia powinni prowadzić:
●	specjaliści mający doświadczenie w przygotowywaniu tekstów łatwych do czytania,
●	osoby z niepełnosprawnością intelektualną.
Uczestnikami szkoleń powinny być osoby zajmujące się programami edukacji ustawicznej.
Takie szkolenie powinno trwać 1−2 dni.
Dobrze jest zaplanować za jakiś czas kolejne szkolenie.
Pozwoli to uczestnikom spotkać się ponownie i porozmawiać, jak sobie radzą z tworzeniem tekstów łatwych do czytania.
1.	Powitanie uczestników
2.	Przedstawienie programu i informacje ogólne
●	Co się będzie działo w ciągu dnia?
●	Kiedy będą przerwy na kawę i przerwa obiadowa?
●	Czy uczestnicy będą czasami dzieleni na mniejsze grupy?
Rady:
1.	Dobrze jest wywiesić program szkolenia na cały dzień, aby uczestnicy mogli do niego zaglądać, kiedy będą chcieli.
2.	Postaraj się zawsze przestrzegać ustalonego przez Ciebie programu. Na przykład, nie przedłużaj zajęć, bo w ten sposób skracasz przerwę na kawę.
Ważne jest również, aby uczestnicy wiedzieli:
●	gdzie będzie można zjeść obiad,
●	gdzie są toalety,
●	gdzie są wyjścia bezpieczeństwa.
3. Kim jesteśmy, kim jesteście?	4.3
Powiedz uczestnikom szkolenia, kim jesteś, jakie jest Twoje doświadczenie.
Ważne, aby uczestnicy wiedzieli, dlaczego to Ty prowadzisz szkolenie, a nie ktoś inny.
Dowiedz się, kim są uczestnicy szkolenia.
Dlaczego się tutaj znaleźli?
Czego chcą się nauczyć podczas tego szkolenia?
Skąd przyjechali?
Co wiedzą na temat tekstów łatwych do czytania?
Rady:
1.	Warto, by uczestnicy mieli przypięte wizytówki,
na których napisane jest imię i nazwisko każdego z nich.
2.	Możesz zaproponować zabawę, podczas której uczestnicy poznają swoje imiona.
4.4 4. Co to jest niepełnosprawność intelektualna?
Wytłumacz, co to jest niepełnosprawność intelektualna.
Ważne, by uczestnicy zrozumieli, dla kogo będą przygotowywać materiały dostępne.
4.5 5. Dlaczego programy edukacji ustawicznej są tak ważne dla osób z niepełnosprawnością intelektualną?
Dla osób z niepełnosprawnością intelektualną edukacja ustawiczna to nie tylko uczenie się nowych umiejętności lub szkolenia zawodowe.
Chodzi o to, aby te osoby były włączone do społeczeństwa.
Chodzi o to, aby te osoby potrafiły się zaprezentować i kontrolować swoje życie zarówno teraz, jak i w przyszłości.
Dlatego edukacja dorosłych jest szczególnie ważna dla grupy uczących się dorosłych osób z niepełnosprawnością intelektualną.
Edukacja dorosłych jest ważna dla dorosłych osób z niepełnosprawnością intelektualną także dlatego, że muszą szkolić się częściej niż inni.
6.	Opracowanie dostępnych programów edukacji ustawicznej: 4.6 opracowywanie informacji łatwych do czytania. 
a. Ogólny kontekst informacji łatwych do czytania. 
Wytłumacz uczestnikom, że od wielu lat walczymy o to, aby otrzymywać informacje dostępne.
Wytłumacz, że wiele stowarzyszeń pracuje na materiałach opracowanych w tekście łatwym do czytania.
Wytłumacz, jak ważne jest dla stowarzyszeń, aby miały rzeczników informacji dostępnej dla wszystkich.
b.	Dlaczego ważne jest, aby w dzisiejszym świecie osoby z niepełnosprawnością intelektualną miały dostęp do informacji łatwych do czytania i zrozumienia. 
Wytłumacz uczestnikom, jak to jest ważne:
●	Podając przykłady z życia codziennego, pokazujące jak informacja w tekście łatwym do czytania jest pożyteczna.
●	Tłumacząc im po raz kolejny, że osoby z niepełnosprawnością intelektualną mają specyficzne potrzeby i dlatego ważne jest, aby materiały dla nich były odpowiednie do tych potrzeb.
●	Starając się zwrócić uwagę uczestników na fakt, że jest to zapisane w prawie.
Powołaj się na artykuły 9 i 24 Konwencji ONZ o prawach osób z niepełnosprawnością.
●	Przekonując ich, że „jest to dobre dla wszystkich i nie krzywdzi nikogo”.
Powinni zrozumieć, że informacja dostępna jest prawem, o które walczy wiele osób w całej Europie.
Rady:
1.	Potrzebujecie dobrych informacji, aby móc cokolwiek zrobić.
2.	Aby udowodnić to uczestnikom, ustaw ich plecami do siebie i poproś jedną osobę o opisanie prostego rysunku, a drugą o narysowanie tego na kartce papieru.
c.	Co rozumiemy przez „informacje łatwe do czytania”?
Możesz pokazać uczestnikom kilka przykładów tekstów łatwych do czytania.
Możesz też pokazać kilka przykładów tekstów, które nie są łatwe do czytania.
Na koniec zapytaj uczestników, co sprawia, że jeden tekst jest łatwiejszy niż inny.
Rady:
1.	Warto, by uczestnicy mogli zabrać teksty do domu.
2.	Będą mogli sobie przypominać, jak powinien wyglądać tekst łatwy do czytania.
d. Jak tworzyć informacje łatwe do czytania i zrozumienia?	
Pokaż uczestnikom poradnik „Informacja dla wszystkich. Europejskie standardy przygotowania tekstu łatwego do czytania i zrozumienia”.
W zależności od czasu trwania szkolenia, przedstaw bardziej szczegółowo kilka podstawowych zasad zawartych w tej publikacji.
e.	Jak sprawdzić, czy opracowane informacje są łatwe do czytania i zrozumienia?
Pokaż uczestnikom poradnik „Nie piszcie nic dla nas bez nas! Angażowanie osób z niepełnosprawnością intelektualną w opracowywanie tekstów łatwych do czytania”.
Powiedz uczestnikom, że bardzo ważne jest, aby opracowane teksty dać do sprawdzenia osobom z niepełnosprawnością intelektualną.
Daj uczestnikom nazwiska i kontakty do kilku takich osób lub organizacji, które mogłyby tę pracę wykonać.
4.7 7. Ćwiczenia praktyczne. 
Jeśli masz czas, możesz poprosić uczestników o zrobienie kilku ćwiczeń.
Na przykład takiego zabawnego ćwiczenia:
poproś, aby możliwie najprostszym językiem opowiedzieli, jak się robi kawę.
Potem porównaj ich wypowiedzi.
Innym dobrym ćwiczeniem jest praca z materiałami, które doskonale znają.
Osoby pracujące w obszarze edukacji ustawicznej mogłyby na przykład przedstawić jeden z lubianych przez nich tematów w tekście łatwym do czytania i zrozumienia.
8. Jak na co dzień posługiwać się tekstem łatwym do czytania?	
Specjaliści zajmujący się edukacją ustawiczną są na ogół doświadczonymi nauczycielami, posiadającymi dużo materiałów pedagogicznych.
Warto byłoby sprawdzić, co po zakończeniu tego szkolenia zmieni się w szkoleniach, które prowadzą na co dzień.
Zaproponuj im, by materiały, które już posiadają, powoli zaczęli przerabiać na łatwe do czytania.
Pomóż im znaleźć najważniejsze informacje we współpracy z przeszkolonymi osobami z niepełnosprawnością.
Zachęć ich do pisania w przyszłości nowych materiałów od razu w tekście łatwym do czytania!
4.9  9. Co zrobić, aby Twoja prezentacja była dostępna?
Pokaż uczestnikom poradnik „Proste nauczanie. Wskazówki dla osób zajmujących się edukacją ustawiczną do zwiększania dostępności prowadzonych szkoleń”.
4.10 10. Specyficzne standardy tworzenia informacji elektronicznych łatwych do czytania i zrozumienia. 
Pokaż uczestnikom, jak ważne jest wykorzystywanie w prezentacjach narzędzi audio i wideo.
11. Źródła. 
Mając na uwadze przyszłą pracę uczestników Twoich szkoleń, dobrze byłoby przekazać im nazwy i dane teleadresowe organizacji oraz kontakty do osób, które mogą im pomóc.
Przekaż im również, w miarę możliwości, takie narzędzia techniczne, jak:
●	programy komputerowe do pisania tekstów łatwych do czytania,
●	bazy danych z obrazkami,
●	adresy stron internetowych z bezpłatnymi lub odpłatnymi symbolami i obrazkami.
12. Ewaluacja. 
Warto, by prowadzący szkolenie wiedział, co słuchacze myślą o szkoleniu, w którym uczestniczyli.
Pomoże to w przyszłości je poprawić.
Opracuj prostą ankietę w tekście łatwym do czytania z kilkoma pytaniami sprawdzającymi, czego słuchacze nauczyli się podczas szkolenia.
Zostaw trochę czasu pod koniec szkolenia na wypełnienie ankiety.
Nie piszcie nic o nas bez nas!
Kto może wziąć udział w projekcie?
Do Centrum DZWONI zapraszamy osoby, które:
Posiadają orzeczenie o stopniu niepełnosprawności umiarkowanym lub znacznym i niepełnosprawności intelektualnej.
Pracują lub niepracują.
Zamieszkują teren jednego z pięciu województw: łódzkie, mazowieckie, śląskie, pomorskie, podkarpackie.
Dokumenty potrzebne do rekrutacji.
Na pierwsze spotkanie w Centrum DZWONI zabierz ze sobą :
Orzeczenie o niepełnosprawności intelektualnej. 
Dowód osobisty.
Spotkania indywidualne.
Na spotkaniach z doradcą zawodowym:
	Wypełnisz formularz zgłoszeniowy.
	Doradca zawodowy pomoże Ci określić Twoje umiejętności, to co potrafisz robić. 
Na przykład potrafisz obsługiwać komputer.
	Dowiesz się w jakich zawodach możesz pracować.
	Doradca zawodowy pomoże Ci wybrać miejsce na warsztaty, praktykę, staż lub zatrudnienie.
	Wspólnie z doradcą ustalicie Twój cel zawodowy i sposoby jego realizacji (Indywidualny Plan Aktywizacji).
Na spotkaniach z psychologiem
	Dowiesz się jakie są Twoje mocne strony, z czym sobie dobrze radzisz.
Na przykład masz dobre pomysły.
	Dowiesz się jakie są Twoje słabe strony, z czym sobie nie radzisz.
Na przykład nie potrafisz oszczędzać.
	Nauczysz się radzić sobie z sytuacjami trudnymi, stresem.
	Dowiesz się jak nawiązywać pozytywne relacje z innymi ludźmi.
	Psycholog będzie Cię wspierał w rozwiązywaniu Twoich problemów.
Staż
	Jest to nauka.
	Staż odbywa się w przedsiębiorstwie.
	Trwa 3 miesiące.
	Uczysz się czynności zawodowych w przedsiębiorstwie.
Na przykład czynności, które wykonuje piekarz.
	Uczysz się przestrzegać zasad obowiązujących w pracy.
	Poznajesz prawa i obowiązki pracownika.
	Uczysz się pracować z innymi osobami.
	Nie podpisujesz umowy o pracę.
	Otrzymujesz pieniądze za swoją pracę (stypendium).
Warsztaty grupowe
	Warsztaty grupowe z zakresu kompetencji społecznych i aktywnego poruszania się po rynku pracy.
	Warsztaty grupowe trwają 7 dni.
Na warsztatach grupowych dowiesz się:
	Co to jest komunikacja interpersonalna.
Jak dobrze porozumiewać się z innymi ludźmi.
	Jakie masz umiejętności.
Co potrafisz dobrze robić.
	Co to jest praca.
W jakich zawodach możesz pracować.
	Jakie są szanse i zagrożenia wynikające z zatrudnienia.
	Jak i gdzie szukać pracy.
	Co to jest stres.
Jak radzić sobie ze stresem.
	Jakie są prawa i obowiązki pracownika.
	Co to jest autoprezentacja.
Jak dbać o swój wygląd.
	Przygotujesz się do rozmowy kwalifikacyjnej.
Warsztaty praktyczne.
	Warsztaty praktyczne odbywają się w przedsiębiorstwie.
	Warsztaty praktyczne trwają 1 dzień na jednym stanowisku pracy.
	Podczas warsztatów praktycznych poznajesz różne stanowiska pracy i czynności zawodowe.
	Sprawdzasz co potrafisz robić.
	Poznajesz nowe osoby (pracowników).
	Nie zarabiasz pieniędzy.
Warsztaty praktyczne są bezpłatne.
	Po warsztatach praktycznych wspólnie z doradcą zawodowym określasz swoją ścieżkę zawodową.
Pośrednictwo pracy
	To spotkania z doradcą zawodowym.
Na spotkaniach
	Wyszukasz oferty pracy w gazecie.
	Wyszukasz oferty pracy w Internecie.
	Zarejestrujesz się w Urzędzie Pracy.
	Stworzysz swój życiorys - CV.
	Umówisz się na spotkania z pracodawcami.
Zajęcia praktyczne w trybie ciągłym
	Zajęcia praktyczne odbywają się w przedsiębiorstwie.
	Zajęcia praktyczne trwają 2 tygodnie.
	Uczysz się czynności zawodowych.
Na przykład czynności jakie wykonuje w swojej pracy ogrodnik.
	Poznajesz nowe osoby (pracowników).
Uczysz się pracować w grupie.
	Uczysz się jak być samodzielnym pracownikiem.
	Nie podpisujesz umowy o pracę.
	Nie zarabiasz pieniędzy.
Zajęcia praktyczne są bezpłatne.
Zawody. 
Pomoc biurowa. 
Jeśli chcesz pracować na stanowisku pomoc biurowa do Twoich obowiązków między innymi będzie należało:
Kserowanie, 
Porządkowanie, niszczenie dokumentów, 
Niszczenie dokumentów, 
Stemplowanie listów, 
Nalepianie znaczków, 
Adresowanie kopert, 
Przepisywanie tekstów i wprowadzanie danych do komputera, 
Segregowanie, roznoszenie korespondencji.
Pomoc kuchenna. 
Jeśli chcesz pracować na stanowisku pomoc kuchenna do Twoich obowiązków między innymi będzie należało:
Obieranie warzyw, 
Przygotowywanie sałatek, kanapek, sosów, ciasta, 
Przygotowywanie soków, 
Przygotowywanie potraw, 
Nakładanie posiłków, 
Zmywanie, segregowanie naczyń.
Pomoc kelnera.
Jeśli chcesz pracować na stanowisku pomoc kelnera do Twoich obowiązków między innymi będzie należało:
Nakrywanie do stołu, ułożenie naczyń, sztućców, karty dań, serwetek, kwiatów, 
Polerowanie sztućców, 
Zawijanie sztućców w serwetki, 
Parzenie kawy, herbaty.
Pomoc bibliotekarza.
Jeśli chcesz pracować na stanowisku pomoc bibliotekarza do Twoich obowiązków między innymi będzie należało:
Układanie książek na półkach, 
Układanie kart katalogowych, 
Przywożenie zamówionych książek z magazynu, 
Układanie czasopism, 
Naprawianie zniszczonych książek, 
Odkurzanie książek.
Pomoc magazyniera.
Jeśli chcesz pracować na stanowisku pomoc magazyniera do Twoich obowiązków między innymi będzie należało:
Pakowanie towaru do pudełek, 
Naklejanie etykiet na opakowania, 
Układanie towaru w magazynie, 
Załadunek towaru do samochodu, 
Utrzymanie porządku w magazynie.
Pomoc ogrodnika.
Jeśli chcesz pracować na stanowisku pomoc ogrodnika do Twoich obowiązków między innymi będzie należało:
Grabienie, 
Sadzenie, podlewanie roślin, 
Wyrywanie chwastów, 
Koszenie trawy, 
Przycinanie krzewów, żywopłotów, 
Dbanie o czystość trawników, alejek.
Pomoc sprzedawcy.
Jeśli chcesz pracować na stanowisku pomoc sprzedawcy do Twoich obowiązków między innymi będzie należało:
Przynoszenie towaru z magazynu, 
Układanie towaru na półkach, 
Układanie koszyków na zakupy w odpowiednim miejscu, 
Pomoc klientom w pakowaniu zakupów, 
Przyklejanie cen na opakowania, 
Czynności porządkowe na terenie sklepu.
Pomoc w piekarni.
Jeśli chcesz pracować na stanowisku pomoc piekarza do Twoich obowiązków między innymi będzie należało:
Krojenie pieczywa, 
Pakowanie pokrojonego pieczywa do worków, 
Ważenie i wsypywanie bułki tartej do torebek, 
Formowanie ciasta na pieczywo, 
Układanie gotowego pieczywa na półkach, w koszykach.
Pracownik porządkowy.
Jeśli chcesz pracować na stanowisku pracownik porządkowy do Twoich obowiązków między innymi będzie należało:
Zamiatanie, mycie podłogi, 
Ścieranie kurzu, 
Mycie okien, szyb, luster, 
Wyrzucanie śmieci, 
Odkurzanie dywanów, 
Utrzymywanie porządku w toaletach, 
Uzupełnianie przyborów toaletowych (papieru toaletowego, mydła, ręczników).
Pracownik produkcji.
Jeśli chcesz pracować na stanowisku pracownik produkcji do Twoich obowiązków między innymi będzie należało:
Segregowanie produktów, 
Wkładanie produktów do opakowań, 
Składanie produktów z kilku części w jedna całość, 
Naklejanie etykiet na opakowania, 
Układanie zapakowanych produktów na magazynie.
Kolporter.
Jeśli chcesz pracować na stanowisku kolporter do Twoich obowiązków między innymi będzie należało:
Rozdawanie gazet lub ulotek na ulicy, 
Roznoszenie ulotek po osiedlach, klatkach schodowych, 
Rozdawanie ulotek przed urzędami.
Opiekun zwierząt.
Jeśli chcesz pracować na stanowisku opiekun zwierząt do Twoich obowiązków między innymi będzie należało:
Sprzątanie pomieszczeń w którym przebywają zwierzęta, 
Wyprowadzanie psów na spacer, 
Karmienie zwierząt, 
Pielęgnacja zwierząt (mycie, czesanie).
Pomoc mechanika.
Jeśli chcesz pracować na stanowisku pomoc mechanika do Twoich obowiązków między innymi będzie należało:
Pomoc mechanikowi w naprawie maszyn, urządzeń, pojazdów, 
Pomoc w montowaniu części, 
Podawanie mechanikowi narzędzi, 
Dbanie o czystość urządzeń, maszyn, pojazdów.
Pomoc pokojowej.
Jeśli chcesz pracować na stanowisku pomoc pokojowej do Twoich obowiązków między innymi będzie należało:
Ścielenie łóżek i wymiana pościeli, 
Prasowanie pościeli, 
Wycieranie kurzu, 
Odkurzanie dywanów, 
Zamiatanie, mycie podłogi, 
Utrzymanie porządku w toaletach.
Pomoc szatniarza.
Jeśli chcesz pracować na stanowisku pomoc szatniarza do Twoich obowiązków między innymi będzie należało:
Pobranie kurtki od klienta, 
Powieszenie kurtki w odpowiednie miejsce, 
Wręczenie klientowi numerka odpowiadającego kurtce.
Konfekcjoner.
Jeśli chcesz pracować na stanowisku konfekcjoner do Twoich obowiązków między innymi będzie należało:
Segregowanie produktów, 
Naklejanie etykiet na opakowania, 
Wkładanie ulotek do gazet, 
Pakowanie gotowych produktów.
Pomoc fryzjera.
Jeśli chcesz pracować na stanowisku pomoc fryzjera do Twoich obowiązków między innymi będzie należało:
Zamiatanie, zmywanie podłogi, 
Wyrzucanie śmieci, 
Wycieranie kurzu ze sprzętów i mebli znajdujących się w salonie, 
Czyszczenie grzebieni i szczotek do włosów, 
Mycie głowy klientom, 
Przygotowanie materiałów potrzebnych fryzjerowi np. cięcie folii potrzebnej do farbowania włosów.
Opiekun osoby starszej.
Jeśli chcesz pracować na stanowisku opiekuna osoby starszej do Twoich obowiązków między innymi będzie należało:
Pomoc w ubieraniu się, 
Ścielenie łóżek, 
Karmienie, pojenie, 
Robienie zakupów, 
Sprzątanie, 
Towarzyszenie podczas spacerów, 
Czytanie książek lub gazet, 
Towarzyszenie podczas wizyty u lekarza, 
Pomoc w załatwianiu spraw urzędowych.
Pomoc portiera.
Jeśli chcesz pracować na stanowisku pomoc portiera do Twoich obowiązków między innymi będzie należało:
Witanie osób wchodzących do budynku, 
Wpisywanie osób do książki, 
Udzielanie informacji osobom wchodzącym do budynku, 
Wydawanie kluczy.
Pracownik budowlany.
Jeśli chcesz pracować na stanowisku pracownik budowlany do Twoich obowiązków między innymi będzie należało:
Przybijanie gwoździ, 
Rozrabianie farby, zaprawy, 
Malowanie, 
Przewożenie na taczkach różnych przedmiotów, 
Przygotowanie pomieszczenia do remontu, 
Kopanie.
Prawa i obowiązki pracownika.
	Prawa. 
PRACOWNIK MA PRAWO DO:
	Podpisania umowy o pacę, 
	Otrzymania wynagrodzenia za swoją pracę, 
	Przerwy, 
	Zwolnienia lekarskiego w czasie choroby, 
	Ubrania służbowego, 
	Urlopu wypoczynkowego, 
	Urlopu macierzyńskiego, 
	Wypowiedzenia swojego zdania, 
	Emerytury, renty, odszkodowania przy wypadkach w pracy, 
	Złożenia wypowiedzenia. Możesz zrezygnować z pracy, 
	Odwołania się do Sądu Pracy jeśli pracodawca nie przestrzega Twoich praw.
	Obowiązki. 
PRACOWNIK MA OBOWIĄZEK:
	Wykonywać starannie czynności zlecone przez pracodawcę, 
	Przestrzegać regulaminu, 
	Przestrzegać zasad BHP, 
	Być punktualnym,
Przestrzegać czasu pracy, 
	Dbać o stanowisko i narzędzia pracy, 
	Przestrzegać zasad życia społecznego,
Współpracować z kolegami i koleżankami z pracy, 
	Poddawać się badaniom lekarskim i stosować do zaleceń lekarza.
Prawa pracownicze osób niepełnosprawnych. 
Osoba niepełnosprawna może pracować do 8 godzin dziennie i 40 godzin tygodniowo.
Osoba niepełnosprawna w stopniu znacznym lub umiarkowanym może pracować do 7 godzin dziennie i 35 godzin tygodniowo.
Masz prawo do dodatkowej przerwy 15-minutowej na gimnastykę lub wypoczynek. 
Przysługuje Ci 30 minut przerwy.
Jeśli jesteś osobą niepełnosprawną w stopniu umiarkowanym lub znacznym masz prawo do dodatkowego urlopu wypoczynkowego 10 dni roboczych w roku kalendarzowym. 
Prawo do dodatkowego urlopu nabywasz kiedy przepracujesz 1 rok.
Nie możesz pracować w godzinach nadliczbowych lub w nocy, chyba że Twoja praca polega na pilnowaniu lub lekarz medycyny pracy wyrazi na to zgodę.
Masz prawo do czasu wolnego od pracy kiedy musisz wykonać badania lub skorzystać z zabiegów leczniczych.
Masz prawo raz w roku do 21 dni wolnych od pracy do wykorzystania na turnus rehabilitacyjny.
WSTĘP – O CZYM JEST TEN PRZEWODNIK?
Osoby z niepełnosprawnością intelektualną mają takie same prawa jak inni ludzie. Każdy człowiek powinien korzystać ze swoich praw.
Zdarza się, że osoby z niepełnosprawnością intelektualną nie korzystają z wielu praw, ponieważ nie wiedzą jak to zrobić.
Korzystanie ze swoich praw to na przykład załatwianie samemu różnych spraw w urzędzie. Na przykład w urzędzie możemy wyrobić nowy dowód osobisty, gdy zgubimy stary.
Urzędy są po to, by pomagać ludziom.
W Polsce jest wiele urzędów.
Polska podzielona jest na województwa.
Województwa dzielą się na powiaty.
Powiaty dzielą się na gminy.
W każdym województwie, powiecie i gminie są różne urzędy, które zajmują się różnymi sprawami.
Z tego przewodnika dowiesz się jak załatwiać sprawy w urzędach, na przykład jak zameldować się, dostać zasiłek pielęgnacyjny lub dopłatę do czynszu.
Z tego przewodnika dowiesz się jak najłatwiej załatwiać sprawy w urzędach.
OBYWATEL I JEGO PRAWA. 
Każdy człowiek ma takie same prawa. Te prawa zostały zapisane w Konstytucji,
w umowach międzynarodowych i w ustawach.
Najważniejsze prawa człowieka to:
• prawo do godności, równości i wolności.
• prawo do decydowania o swoim życiu osobistym.
•	prawo do nauki.
•	prawo do ochrony zdrowia.
•	prawo do pomocy od państwa w trudnych sytuacjach.
•	prawo do wyrażania swoich poglądów.
Niektóre prawa przysługują tylko obywatelom.
Obywatel to przedstawiciel danego państwa.
To osoba, która jest związana z danym państwem i posiada jego obywatelstwo. Niektóre państwa dają obywatelstwo tym ludziom, którzy urodzili się na ich terenie. Inne państwa dają obywatelstwo ludziom wtedy, gdy ich rodzice mają już obywatelstwo tego państwa. Prawa obywatela to na przykład prawo do głosowania na prezydenta, posłów i senatorów, prawo do podpisu pod projektem ustawy.
Niektóre prawa przysługują dopiero po ukończeniu 18 roku życia.
Wtedy człowiek jest pełnoletni. Każda pełnoletnia osoba powinna korzystać ze swoich praw, ponieważ wtedy uczy się dorosłości i samodzielności. Osoba pełnoletnia może sama załatwiać swoje sprawy w urzędzie.
To znaczy, że korzysta ze swoich praw. Niektórzy nie mogą korzystać ze swoich praw, ponieważ są ubezwłasnowolnieni.
Pamiętaj!
Według prawa każdy pełnoletni człowiek ma prawo sam załatwiać swoje sprawy.
JAK ADMINISTRACYJNIE PODZIELONA JEST POLSKA?
Polska podzielona jest na województwa.
Każde województwo podzielone jest na powiaty.
A każdy powiat podzielony jest na gminy.
Podział Polski na województwa, gminy i powiaty nazywa się podziałem administracyjnym kraju.
CO TO JEST SAMORZĄD TERYTORIALNY?
Samorząd to inaczej rządzenie i decydowanie o różnych sprawach. To dbanie o różne interesy.
Samorząd terytorialny to grupa ludzi mieszkająca na jakimś terenie, która ma za zadanie dbać o sprawy wszystkich mieszkańców tego terenu. Samorząd terytorialny rządzi województwami, powiatami i gminami.
Samorząd wojewódzki dba o sprawy mieszkańców całego województwa.
Samorząd powiatowy dba o sprawy mieszkańców całego powiatu.
Samorząd gminny dba o sprawy mieszkańców całej gminy.
Pamiętaj!
Samorząd terytorialny nie jest tylko dla obywateli. Jest dla każdego, kto mieszka na terenie danej gminy, powiatu lub województwa.
Województwo, powiat i gmina to nie tylko samorząd terytorialny. To także jednostki podziału administracyjnego Polski.
CO TO JEST WOJEWÓDZTWO I CZYM SIĘ ZAJMUJE?
Województwo to największa jednostka podziału administracyjnego Polski oraz jednostka samorządu terytorialnego.
Polska dzieli się na 16 województw.
Województwem rządzi sejmik wojewódzki i zarząd na czele z marszałkiem województwa.
W województwie działa też administracja rządowa, którą kieruje premier i rząd.
W województwie administrację rządową sprawuje wojewoda.
Zadaniem samorządu wojewódzkiego i wojewody jest dbanie o sprawy całego województwa.
Na przykład o ochronę zdrowia obywateli, bezpieczeństwo publiczne i ochronę środowiska.
CO TO JEST POWIAT I CZYM SIĘ ZAJMUJE?
Powiat to mniejsza od województwa jednostka podziału administracyjnego Polski. W skład powiatu wchodzi kilka gmin.
W Polsce jest 379 powiatów.
Powiatem rządzi rada powiatu i zarząd ze starostą na czele.
W powiecie działa starostwo powiatowe.
Starostwo powiatowe to urząd, w którym możesz załatwić:
•	zasiłek dla osoby bezrobotnej, jeśli nie pracujesz. 
•	zarejestrować samochód, motocykl lub motorower. 
•	otrzymać prawo jazdy. 
Powiat zajmuje się także:
•	prowadzeniem szpitali. 
•	komunikacją. 
•	szkołami zawodowymi, technicznymi i liceami. 
•	pomocą osobom bezrobotnym. 
Pamiętaj!
W każdym powiecie działa Powiatowe Centrum Pomocy Rodzinie, czyli PCPR. PCPR zajmuje się sprawami osób z niepełnosprawnościami.
Także osób z niepełnosprawnością intelektualną. Jeśli potrzebujesz pomocy idź do PCPR.
CO TO JEST GMINA I CZYM SIĘ ZAJMUJE?
Gmina to mniejsza od powiatu jednostka podziału administracyjnego kraju. W Polsce jest ponad dwa tysiące gmin.
Gminą wiejską rządzi rada gminy na czele z wójtem. Są też gminy miejskie, w których działa burmistrz lub prezydent.
Samorząd gminny dba o sprawy mieszkańców gminy.
Te sprawy to:
•	ochrona zdrowia - to znaczy, że w gminie muszą być przychodnie lekarskie. 
•	kultura, sport i wypoczynek - to znaczy, że gmina organizuje różne imprezy rozrywkowe, na przykład zawody, koncerty, festyny. 
•	wodociągi, kanalizacja i energia elektryczna – to znaczy, że gmina dba, aby mieszkańcy gminy mieli wodę, światło i możliwość odprowadzania ścieków.
•	drogi – to znaczy, że gmina buduje nowe drogi i remontuje stare. 
•	ochrona środowiska – to znaczy, że gmina zajmuje się wywozem i niszczeniem śmieci. 
•	ochrona przed pożarami.
•	bezpieczeństwo publiczne – to znaczy, że gmina dba o bezpieczeństwo swoich mieszkańców. 
Pamiętaj!
Gminy zajmują się także pomocą społeczną. To znaczy, że gmina pomaga ludziom w trudnych sytuacjach. Na przykład daje im zasiłki na leki, jedzenie. Udzielaniem pomocy społecznej zajmują się gminne Ośrodki Pomocy Społecznej, czyli OPS.
Jeśli potrzebujesz pomocy idź do OPS w swojej gminie.
JAK DZIAŁA GMINA?
Duże gminy, które zajmują duży teren i mają dużo mieszkańców dzielą się na dzielnice.
Przykład – dużą gminą jest Warszawa.
Warszawa dzieli się na 18 dzielnic.
W gminie sprawami mieszkańców gminy zajmuje się urząd gminy.
W dzielnicy sprawami mieszkańców zajmuje się urząd dzielnicy.
W urzędzie gminy i urzędzie dzielnicy możesz załatwić wiele spraw.
Na przykład:
•	otrzymać dowód osobisty. 
•	otrzymać kopie swojego aktu urodzenia. 
•	otrzymać kopię aktu małżeństwa. 
•	otrzymać alimenty na dziecko, jeśli osoba, która ma płacić alimenty tego nie robi. 
•	zameldować się lub wymeldować z domu lub mieszkania. 
•	otrzymać zasiłek rodzinny i inne dodatki pieniężne do tego zasiłku. 
•	otrzymać zasiłek pielęgnacyjny. 
•	otrzymać becikowe, czyli jednorazową zapomogę jeśli urodziło ci się dziecko. 
•	założyć działalność gospodarczą, czyli własną firmę. 
OSOBA Z NIEPEŁNOSPRAWNOŚCIĄ INTELEKTUALNĄ W URZĘDZIE.
Najwięcej spraw załatwisz w urzędzie gminy lub dzielnicy.
Każda osoba, która załatwia sprawy w urzędzie nazywa się klientem.
Według prawa osoba z niepełnosprawnością intelektualną jest takim samym klientem urzędu jak każda inna. To znaczy, że urzędnicy nie mogą gorzej traktować i dyskryminować osób z niepełnosprawnością intelektualną.
Niektóre osoby z niepełnosprawnościami potrzebują wsparcia w załatwianiu spraw w urzędzie, ponieważ mają problemy z czytaniem, pisaniem,
albo ze zrozumieniem dokumentów i innych ludzi.
Urzędy powinny tak działać, żeby każdy mógł samodzielnie załatwić w nich swoje sprawy. To znaczy, że urzędy powinny być dostępne dla każdego.
Także dla:
•	osób z niepełnosprawnością intelektualną. 
•	osób, które nie słyszą lub źle słyszą. 
•	osób, które nie widzą lub słabo widzą.
•	osób poruszających się na wózkach inwalidzkich lub o kulach. 
•	osób starszych oraz rodziców z małymi dziećmi. 
Urząd dostępny dla osób z niepełnosprawnościami to taki, w którym:
•	oprócz schodów są windy i podjazdy. 
•	stanowiska urzędników są na parterze budynku.
•	formularze i dokumenty napisane są prostym językiem, dużą czcionką i są też w alfabecie Braille’a. 
•	pracuje tam urzędnik, który pomaga osobom z niepełnosprawnościami w załatwianiu spraw. 
•	urzędnicy są życzliwi i potrafią rozmawiać z osobami z różnymi niepełnosprawnościami. 
•	przed urzędem są miejsca parkingowe dla pojazdów, którymi poruszają się osoby z niepełnosprawnościami. 
Pamiętaj!
Osoba z niepełnosprawnością intelektualną może załatwiać swoje sprawy w urzędzie tak jak każdy inny klient.
JAK ZAŁATWIAĆ SPRAWY W URZĘDZIE?
Jeśli chcesz załatwić jakąś sprawę w urzędzie, musisz złożyć wniosek. Wniosek to prośba do urzędu, aby załatwił twoją sprawę.
Na przykład wniosek o wydanie dowodu osobistego.
Wniosek składa się na specjalnych drukach. Są to formularze. Formularze znajdują się w urzędzie. Znajdziesz je także w internecie, na stronie internetowej urzędu.
Wniosek możesz wypełnić w domu lub w urzędzie. Jeśli się pomylisz przy pisaniu wniosku, to możesz napisać nowy wniosek na nowym formularzu. Jeśli nie rozumiesz czegoś w formularzu, zapytaj urzędnika,
co dokładnie masz napisać.
Nie wszyscy urzędnicy zajmują się wszystkim sprawami. Każdy urzędnik ma swoje zadania. Na przykład jeśli przeprowadziłeś się i chcesz się zameldować w nowym miejscu, musisz rozmawiać z urzędnikiem, który zajmuje się meldunkami.
W urzędach, tuż przy wejściu znajduje się stanowisko „INFORMACJA”. Tam dowiesz się, u którego urzędnika załatwisz swoją sprawę.
Osoba z „INFORMACJI” może skierować cię do specjalnego wydziału, który zajmuje się sprawami mieszkańców. W Warszawie taki wydział nazywa się Wydziałem Obsługi Mieszkańców - w skrócie WOM.
WOM często znajduje się na parterze urzędu. WOM składa się z kilku stanowisk.
Nad każdym stanowiskiem jest napis z informacją, jakimi sprawami zajmuje się urzędnik, który tam pracuje.
Urzędnicy w Wydziale Obsługi Mieszkańców:
•	tłumaczą jak załatwić jakąś sprawę i wypełnić formularze. 
•	wyjaśniają, jakie dokumenty należy złożyć, aby załatwić jakąś sprawę. 
•	przyjmują wnioski i dokumenty. 
•	informują, kiedy sprawa będzie załatwiona. 
•	powiadamiają SMS o gotowym do odbioru dokumencie.
JAK ZAŁATWIAĆ SPRAWY W URZĘDZIE?
Wiele urzędów załatwia sprawy obywateli przez internet.
Każdy urząd ma swoją stronę internetową.
Dzięki internetowi możesz:
•	wysłać pytanie i dostać na nie odpowiedź bez chodzenia do urzędu. 
•	umówić się na wizytę w urzędzie i otrzymać bilet z numerem, dzięki któremu załatwisz sprawę w urzędzie bez stania w kolejce.
•	odnaleźć formularze różnych wniosków. 
Pamiętaj!
Urzędnik NIE MOŻE ODMÓWIĆ załatwienia sprawy osoby z niepełnosprawnością intelektualną.
Urzędnik MA OBOWIĄZEK załatwić sprawy osoby z niepełnosprawnością intelektualną tak samo dobrze i szybko jak sprawy innych osób.
Jeśli nie rozumiesz tego co mówi urzędnik, poproś aby mówił do ciebie prostymi słowami.
Zdarza się, że urzędnicy nie chcą obsługiwać osób z niepełnosprawnością intelektualną i żądają, by taka osoba przyszła ze swoim rodzicem albo opiekunem. To niezgodne z prawem! 
Możesz przyjść do urzędu z osobą, która będzie Ci pomagała, ale tylko wtedy, gdy sam o tym zdecydujesz.
W urzędzie powinna pracować osoba, która pomaga osobom z niepełnosprawnościami w załatwianiu spraw urzędzie. Zapytaj w „INFORMACJI”, czy urząd ma taką osobę.
Nie piszcie nic dla nas bez nas!
Angażowanie osób z niepełnosprawnością intelektualną w opracowywanie tekstów łatwych do czytania. 
Dlaczego potrzebujemy materiałów w tekście łatwym do czytania
●	Ludzie z niepełnosprawnością intelektualną są tacy sami, jak inni ludzie.
Mogą robić w życiu wiele rzeczy, jeśli otrzymają odpowiednie wsparcie.
●	Osoby z niepełnosprawnością intelektualną mogą mieć większe niż inni trudności z rozumieniem i uczeniem się nowych rzeczy.
Dlatego ważne jest, aby informacje przeznaczone dla osób z niepełnosprawnością intelektualną były tak jasne i zrozumiałe, jak tylko jest to możliwe.
●	Tak jak wszyscy, osoby z niepełnosprawnością intelektualną mają prawo do dobrej informacji.
Jest to zapisane w Konwencji Narodów Zjednoczonych o prawach osób z niepełnosprawnością.
Artykuł 9 tej Konwencji mówi o tym, że informacje powinny być dostępne dla osób z niepełnosprawnością.
Dobra informacja pomaga ludziom znaleźć to, czego potrzebują.
Pomaga im także w samodzielnym dokonywaniu wyborów i podejmowaniu decyzji.
●	Jeśli osoby z niepełnosprawnością intelektualną	nie otrzymają dobrej informacji, pozostaną na uboczu.
Nie będą w stanie włączyć się w to, co dzieje się wokół nich.
Będą czekać, aż inni ludzie dokonają wyborów i podejmą za nie decyzje.
●	Dobra informacja to informacja łatwa do przeczytania i zrozumienia.
Aby przygotować dobrą informację, trzeba przestrzegać standardów.
Więcej informacji o tych standardach, czyli o zasadach, jakich wszyscy muszą przestrzegać pisząc teksty łatwe do czytania, znajdziesz w innej opracowanej przez nas publikacji.
Ta publikacja to „Informacja dla wszystkich. Europejskie standardy przygotowania tekstu łatwego do czytania i zrozumienia”.
Dlaczego ważne jest angażowanie osób z niepełnosprawnością intelektualną. 
Osoby z niepełnosprawnością intelektualną wiedzą lepiej niż inni, co jest dla nich dobre.
Wiedzą lepiej niż inni ludzie, co jest im potrzebne do zrozumienia informacji.
Żaden tekst łatwy do czytania nie powinien powstać bez udziału osób z niepełnosprawnością intelektualną, na odpowiednim etapie jego opracowywania.
Dlaczego ten poradnik jest napisany w tekście łatwym do czytania. 
Aby osoby z niepełnosprawnością intelektualną wiedziały, kiedy mogą włączyć się do pracy nad tekstem, powinny wcześniej wiedzieć, jakie są etapy jego powstawania.
Często osoby z niepełnosprawnością intelektualną nie wiedzą, kiedy i jak mogłyby włączyć się do opracowywania tekstów.
Dlatego postanowiliśmy opracować ten poradnik w tekście łatwym do czytania.
Dzięki niemu osoby z niepełnosprawnością intelektualną będą wiedziały, jaka będzie ich rola przy opracowywaniu materiałów w tekście łatwym do czytania.
Kilka rad dla profesjonalistów	Przed rozpoczęciem pracy z osobami z niepełnosprawnością intelektualną
1.	Sprawdź, czy osoby z niepełnosprawnością intelektualną dobrze zrozumiały
●	co robią,
●	jaka jest ich rola,
●	na czym polega cały proces opracowywania tekstu.
2.	Przygotuj się do pracy w wolniejszym tempie niż zwykle.
Pomyśl o tym, zanim zaplanujesz czas potrzebny na wykonanie pracy.
3.	Pisanie i redagowanie tekstu jest trudną pracą dla osób z niepełnosprawnością intelektualną.
Jeżeli będą to robić częściej, nabiorą doświadczenia i będą wiedziały, jak to robić.
Praca osób z doświadczeniem powinna być opłacana, jeśli to jest możliwe.
Postaraj się więc zarezerwować część budżetu na pracę osób z niepełnosprawnością intelektualną.
5	Tworzenie materiałów w tekście łatwym do czytania. 
Weźmiemy pod uwagę dwie różne sytuacje:
1.	Gdy chcesz zacząć od pisania materiału, dotyczącego jakiegoś tematu, od razu w tekście łatwym do czytania.
2.	Gdy chcesz już napisany trudny materiał opracować w tekście łatwym do czytania.
5.1 1. Pisanie materiału od razu w tekście łatwym do czytania. 
a.	Wybór tematu. 
Ważne jest, by osoby z niepełnosprawnością intelektualną włączyły się w podejmowanie decyzji, dotyczących zawartości materiału.
Dlatego warto:
●	zapytać osoby z niepełnosprawnością intelektualną, jakich informacji potrzebują,
●	włączać osoby z niepełnosprawnością intelektualną do rad lub komitetów, które decydują o tym,
co powinno być publikowane w tekście łatwym do czytania,
●	cały czas informować osoby z niepełnosprawnością intelektualną o tym, co się dzieje, i starać się zaobserwować, co je interesuje.
b.  Przed rozpoczęciem pisania. 
Jeżeli chcesz pisać od razu w tekście łatwym do czytania, to najlepiej od początku włączyć do tego osoby z niepełnosprawnością intelektualną.
To oznacza, że siadasz razem z tymi osobami i opowiadasz o tekście.
Warto mówić o następujących elementach:
●	o temacie,
●	co ważnego jest do powiedzenia na ten temat,
●	w jaki sposób tekst powinien być przedstawiony.
Ważne jest, aby tworzyć materiały w tekście łatwym do czytania, które są ciekawe dla osób z niepełnosprawnością intelektualną i są im potrzebne.
c.	Napisanie tekstu próbnego. 
Po omówieniu tekstu powinniście razem zadecydować, kto napisze tekst próbny.
●	Sama osoba z niepełnosprawnością intelektualną?
●	Ty i osoba z niepełnosprawnością intelektualną?
●	Ty samodzielnie?
5.1 Czasami wybrany temat może być zbyt skomplikowany dla osób z niepełnosprawnością intelektualną, z którymi pracujesz, lub może im być w ogóle nieznany.
Przykładem może być temat zdolności prawnej.
W takim przypadku osoby z niepełnosprawnością intelektualną mogą postanowić, że po napisaniu tekstu próbnego nie będą się już włączać.
Wybór osoby, która napisze tekst próbny, zależy od:
●	stopnia trudności tematu,
●	Twojego doświadczenia i doświadczenia osób z niepełnosprawnością intelektualną,
●	ograniczeń czasowych i budżetowych,
●	Waszych wzajemnych relacji.
d.	Po napisaniu tekstu próbnego. 
Po napisaniu tekstu próbnego osoby z niepełnosprawnością intelektualną powinny go jeszcze raz przeczytać.
Aby uzyskać więcej informacji, zapoznaj się z rozdziałem „Sprawdzanie stworzonego tekstu”.
2.Opracowanie tekstu trudnego w tekście łatwym do czytania. 
W takim przypadku możesz pracować na dwa sposoby.
1.	Opracowujesz samodzielnie pierwszą wersję tekstu łatwego do czytania.
Potem prosisz osoby z niepełnosprawnością intelektualną, żeby go przeczytały.
W rozdziale „Sprawdzanie stworzonego tekstu” znajdziesz więcej informacji na ten temat.
2.	Pracujesz od początku z osobami z niepełnosprawnością intelektualną.
Siadacie więc razem i Ty czytasz tekst trudny.
Widzisz, co jest dla nich zrozumiałe, a resztę im tłumaczysz.
Na koniec robisz lub razem robicie końcową, poprawioną wersję w tekście łatwym do czytania.
Ten drugi sposób niewątpliwie wymaga więcej czasu niż pierwszy.
Za to osoby z niepełnosprawnością intelektualną są w tym przypadku bardziej zaangażowane w pracę nad tekstem.
Sprawdzanie stworzonego tekstu. 
Osoby z niepełnosprawnością intelektualną wiedzą lepiej niż inni ludzie, co jest dla nich dobre.
To osoby z niepełnosprawnością intelektualną, jako eksperci, decydują, czy tekst jest łatwy do czytania, czy nie.
Dlatego ważne jest, aby dać tekst do przeczytania osobom z niepełnosprawnością intelektualną i poprosić, aby sprawdziły, czy jest dla nich zrozumiały.
Nazywamy to „czytaniem sprawdzającym”.
Konkretnie możesz:
●	Poprosić osoby z niepełnosprawnością, aby podkreśliły wszystkie słowa lub zdania, które sprawiają im kłopot podczas czytania.
●	Zapytać je, czy potrzebują więcej informacji, żeby zrozumieć tekst.
●	Poprosić je, aby słownie lub pisemnie wyraziły swoje uwagi.
●	Mogą również napisać pytania do tekstu podczas czytania go.
Kilka rad na temat czytania tekstu:
●	Warto sprawdzać materiał pisany w tekście łatwym do czytania z osobami z niepełnosprawnością indywidualnie i w grupie.
●	Ważne, aby materiał sprawdzać również z osobami z niepełnosprawnością, które nie uczestniczyły w jego opracowywaniu.
●	Dobrze jest też sprawdzać materiał z ludźmi o różnych zdolnościach i doświadczeniach.
●	Czytanie sprawdzające czasami może być trudne.
Niektóre osoby z niepełnosprawnością intelektualną są przyzwyczajone do takiej pracy, inne jednak mogą nie mieć doświadczenia w takiej pracy.
Najlepiej jest więc sprawdzać powstały tekst
− z osobami, które już wcześniej coś takiego robiły, 
− oraz z osobami, które nigdy czegoś takiego nie robiły.
●	Jeżeli oceniasz tekst z osobami z niepełnosprawnością intelektualną, nie zadawaj pytań, na które mogą odpowiedzieć „tak” lub „nie”.
Nie pytaj: „Czy jest to łatwo zrozumieć?”.
Stawiaj raczej takie pytania, które pozwolą zorientować się, że te osoby zrozumiały tekst.
Na przykład: „O czym mówi ten tekst?”, „Co w tekście rozumiesz?”, „Czego w tekście nie rozumiesz?”.
●Poproś osoby z niepełnosprawnością o sprawdzenie
−	dostępności, czyli czy tekst jest zrozumiały dla każdego,
−	zawartości,
−	rozmieszczenia tekstu na stronie.
●	Pokazuj im nowe wersje opracowywanego tekstu i sprawdzajcie go razem jeszcze raz.
●	Uprzedź osoby z niepełnosprawnością intelektualną,
że być może nie wszystkie ich uwagi będą uwzględnione. Wytłumacz, dlaczego tak się może stać.
Na przykład:
Nazwiska osób lub nazwy organizacji czasami nie są łatwe do czytania.
Ale można je tak pozmieniać, żeby były bardziej dostępne.
Termin „czytanie sprawdzające” odnosi się do osób, które umieją czytać.
Żeby jednak sprawdzić, czy zawartość jest łatwa do zrozumienia, wystarczy, że ktoś przeczyta tekst osobom, które nie potrafią czytać.
To może być dobry sprawdzian tego, czy tekst jest zrozumiały, czy nie.
Opracowywanie wersji końcowej tekstu	
●	Sprawdź, czy wszystkie poprawki osób z niepełnosprawnością intelektualną zostały naniesione.
●	Zaznacz rolę, jaką odegrały osoby z niepełnosprawnością intelektualną.
Możesz na przykład napisać na okładce:
„Dostępność tekstu łatwego do czytania w niniejszym poradniku sprawdził XXX”.
Nie piszcie nic o nas bez nas!
Proste nauczanie. 
Wskazówki dla osób zajmujących się edukacją ustawiczną do zwiększania dostępności prowadzonych szkoleń. 
Wprowadzenie. 
Ważne jest, aby materiały szkoleniowe i prezentacja, przygotowane przez osobę prowadzącą szkolenie, były opracowane w sposób dostępny dla słuchaczy.
Jest to jeszcze ważniejsze, gdy słuchaczami są osoby dorosłe, ponieważ zdarza się, że mają one bardzo różne umiejętności.
Na przykład niektórzy mówią innymi językami.
Może być też tak, że niektórzy dużo się uczyli, a inni mało.
Może się okazać, że osobami dorosłymi są osoby z niepełnosprawnością intelektualną.
Wówczas dla szkoleniowca jest to jeszcze trudniejsze, ponieważ nie wie, w jaki sposób przekazywać informacje osobom z niepełnosprawnością intelektualną.
Od wielu lat organizacja Inclusion Europe (czytaj: inklużyn jurop) pracuje z osobami z niepełnosprawnością intelektualną.
Wydała wiele poradników i materiałów informacyjnych.
Na przykład o europejskich standardach przygotowania tekstu łatwego do czytania i zrozumienia.
1	Ten poradnik został opracowany dla szkoleniowców zajmujących się edukacją osób dorosłych, aby ich szkolenia były dostępne.
Jest to ważne dla osób z niepełnosprawnością intelektualną, ale także dla innych uczestników szkolenia.
Opracowaliśmy ten poradnik w tekście łatwym do czytania, na wypadek gdyby prowadzącymi szkolenia były osoby z niepełnosprawnością intelektualną. Jest on więc dostępny również dla nich.
Chcemy w tym poradniku przedstawić pomysły i przykłady.
Mamy nadzieję, że pomogą one szkoleniowcom przygotować kursy, które będą dostępne.
Również sami szkoleniowcy powinni szukać własnych pomysłów i przystosować materiał szkoleniowy do sytuacji szczególnych.
Najważniejsze, aby szkolenie było przystosowane do specyficznych potrzeb słuchaczy.
Przed przygotowywaniem kursu szkoleniowiec powinien uzyskać więcej informacji o uczestnikach szkolenia i o ich możliwościach.
W jaki sposób mówić	2
Aby to, co mówisz, było łatwe do zrozumienia, radzimy zapoznać się ze standardami zawartymi w poradniku „Informacja dla wszystkich. Europejskie standardy przygotowania tekstu łatwego do czytania i zrozumienia”.
2 rozdziały tego poradnika pomogą Ci przedstawić to, co mówisz, w sposób łatwy do zrozumienia:
●	Rozdział 1:  Ogólne standardy przygotowania informacji łatwej do czytania i zrozumienia.
●	Rozdział 4:  Standardy dotyczące informacji wideo.
2.1  Używaj prostego języka. 
Ważne jest, aby mówić jasno i powoli.
Prowadząc szkolenie musisz zwracać uwagę na to, czy słuchacze rozumieją to, co mówisz.
Postaraj się znaleźć sposób na sprawdzenie, czy słuchacze rozumieją to, co mówisz.
Jednym ze sposobów jest zadanie pytania: „Czy możecie własnymi słowami powiedzieć, o czym mówię?”
Nie należy stawiać pytań w rodzaju: „Czy zrozumieliście?”.
Ludzie mogą odpowiedzieć „tak”, mimo że nie zrozumieli.
Może się zdarzyć, że słuchacze będą mieli trudności z wypowiedzeniem się.
Trzeba wówczas zwrócić uwagę na ich mowę ciała.
W Inclusion Europe wprowadzono narzędzie	2.1
w postaci kartek dostępności.
Każdy słuchacz ma 3 kartki: zieloną, żółtą i czerwoną.
●	Podniesienie zielonej kartki oznacza, że słuchacze zgadzają się z Tobą.
Podnoszą ją, aby zaznaczyć, że Cię rozumieją i nadążają za Tobą.
●	Podniesienie żółtej kartki oznacza, że mówisz za szybko.
●	Podniesienie czerwonej kartki oznacza, że to, co mówisz, jest niezrozumiałe lub że słuchacze chcą zadać pytanie.
W tym ostatnim przypadku musisz jeszcze raz im wytłumaczyć to, co było niezrozumiałe, używając innych, prostszych słów.
Kartki oznaczające dostępność mogą być dobrym sposobem upewnienia się, że wszyscy Cię rozumieją.
Jednocześnie dają słuchaczom władzę.
Słuchacze powinni uważać, gdy ich używają.
3	Materiały, jakich używasz podczas szkolenia
3.1  1. Używaj materiałów prostych i łatwych do czytania. 
Aby Twoje materiały były łatwe do czytania, przeczytaj standardy, opisane w poradniku „Informacja dla wszystkich. Europejskie standardy przygotowania tekstu łatwego do czytania i zrozumienia”.
2 rozdziały tego poradnika pomogą Ci opracować materiały szkoleniowe łatwe do czytania:
● Rozdział 1: Ogólne standardy przygotowania informacji łatwej do czytania i zrozumienia.
●	Rozdział 2:	Standardy dotyczące informacji pisanej.
2. Używaj pomocy wizualnych	3.2
●	Pomoce wizualne to takie, na które słuchacze patrzą, jednocześnie słuchając, co mówi prowadzący szkolenie.
Szkoleniowiec może na przykład użyć prezentacji Power Point (czytaj: pauer pojnt), filmu wideo, przeźroczy lub tablicy.
●	Jeżeli stosujesz pomoce wizualne, upewnij się, że są one łatwe do czytania i zrozumienia.
●	Dobrze jest, jeśli podczas Twojej prezentacji używasz obrazów.
Jeśli tak robisz, upewnij się, że to, co pokazujesz pozwala lepiej zrozumieć to, co mówisz.
Sprawdź, czy pokazywany przez Ciebie obraz nie rozprasza słuchaczy.
4 Ty i Twoi słuchacze
4.1  1. Włączaj słuchaczy do swojej prezentacji
●	Mów wprost i bezpośrednio do słuchaczy.
●	Nawiąż kontakt interaktywny ze swoimi słuchaczami.
To oznacza, że oni też powinni mówić i razem z Tobą robić to, co Ty robisz.
Chodzi o to, że nie wystarczy im tylko powiedzieć, czego mają się nauczyć.
Powinieneś pomyśleć też o:
●	zajęciach na świeżym powietrzu,
●	wyznaczaniu ról,
●	rozmowach, dyskusjach, debatach.
●	Używaj przykładów, wykorzystując sytuacje,
z którymi słuchacze spotykają się w życiu codziennym. Wówczas Twoja prezentacja będzie bardziej zrozumiała.
●	Po Twojej prezentacji zostaw czas na zadawanie pytań.
●	Jeżeli to jest możliwe, przed szkoleniem sprawdź swoją prezentację razem z osobami z niepełnosprawnością intelektualną.
2. Utrzymuj kontakt z osobami z niepełnosprawnością intelektualną	
●	Pamiętaj, że mówisz do osób dorosłych, a nie do dzieci.
●	Jeżeli osoba z niepełnosprawnością intelektualną chce coś powiedzieć, daj jej czas, aby się wypowiedziała.
●	Odpowiadaj na wszystkie pytania używając języka łatwego do zrozumienia.
●	Gdy odpowiadasz na pytanie, upewnij się, że Twoja odpowiedź została zrozumiana.
●	Traktuj poważnie to, co osoby z niepełnosprawnością intelektualną mają do powiedzenia i jak to mówią.
●	Pozwól, aby osoba z niepełnosprawnością intelektualną zakończyła swoją wypowiedź, nawet jeżeli to zajmuje dużo czasu lub jeżeli masz trudności z jej zrozumieniem.
Nie kończ wypowiedzi za tę osobę.
●	Upewnij się, że dobrze rozumiesz, co ludzie mówią.
Powtórz im to swoimi słowami i zapytaj, czy o to im chodziło.
●	Niektórym osobom może być łatwiej pracować w małych grupach.
Pomyśl o organizowaniu pracy w grupach.
●	Osoby z niepełnosprawnością intelektualną powinny mieć więcej przerw w ciągu dnia.
Osobom tym jest trudno, gdy muszą przez dłuższy czas być skoncentrowane.
Nie piszcie nic o nas bez nas!
Dowód osobisty. 
Dowód osobisty mówi, kim jesteś, jakie masz imię i nazwisko, gdzie mieszkasz. 
Dowód osobisty mówi, że jesteś obywatelem Polski. 
Dowód osobisty musi posiadać każdy, kto ma 18 lat. 
Dowód osobisty jest ważny, by pojechać za granicę do państw Unii Europejskiej. Musisz go wtedy mieć przy sobie. 
Dowód osobisty ważny jest 10 lat. Co 10 lat dowód traci ważność.
Kiedy musisz wymienić dowód osobisty?
Dowód osobisty musisz wymienić, gdy masz go już od 10 lat. 
Wniosek o nowy dowód osobisty złóż 30 dni przed upływem ważności starego dowodu osobistego. 30 dni to miesiąc.
Dowód osobisty musisz zmienić, gdy zmieniłeś mieszkanie i mieszkasz teraz gdzie indziej w Poznaniu. 
Dowód osobisty musisz zmienić, gdy przyjechałeś z innej miejscowości i teraz mieszkasz w Poznaniu. Wniosek o dowód osobisty złóż w ciągu 14 dni. 14 dni to dwa tygodnie.
Gdy wyszłaś za mąż i zmieniłaś nazwisko, wniosek o nowy dowód osobisty złóż w ciągu 14 dni.
Gdy twój dowód osobisty się zniszczy, nie zwlekaj! Złóż wniosek o nowy dowód osobisty.
Gdy zgubisz dowód osobisty, zgłoś to w urzędzie i złóż wniosek o nowy.
Jeżeli zgubisz dowód osobisty na wakacjach, idź do urzędu tam, gdzie jesteś na wakacjach. Powiedz, że zginął ci dowód osobisty. Po powrocie z wakacji złóż wniosek o nowy.
Co musisz zrobić, by dostać dowód osobisty?
Dowód osobisty dostaniesz w Oddziale Dowodów Osobistych Wydziału Spraw Obywatelskich Urzędu Miasta Poznania. Urząd jest w Poznaniu przy ulicy Libelta 16. Urząd jest otwarty: 
w poniedziałki od 7:30 do 17:00
we wtorki od 7:30 do 15:30
w środy od 7:30 do 15:30
w czwartki od 7:30 do 15:30
w piątki od 7:30 do 15:30
Jakie dokumenty są ci potrzebne,by dostać dowód osobisty:
Musisz wypełnić wniosek o wydanie dowodu osobistego. Wniosek otrzymasz w Urzędzie na ulicy Libelta 16. Dostaniesz go w informacji. Informacja mieści się na parterze.
Jeżeli znasz się na komputerach, pobierz wniosek z Internetu. Kliknij tutaj: (link)
Możesz wypełnić wniosek w komputerze, a potem go wydrukować. Wniosek ma dwie strony. Wydrukuj je na jednej kartce.
Wniosek możesz wydrukować i wypełnić długopisem. Wniosek musisz wypełnić starannie (czytelnie). W jednej kratce może być jedna litera.
Jeżeli masz dwa nazwiska, wpisz pierwsze nazwisko w rubryce 1, a drugie nazwisko w rubryce 2.
Jeżeli masz dwa imiona, wpisz pierwsze imię w rubryce 3, a drugie imię w rubryce 4
W rubryce „kolor oczu” musisz napisać, jakiego koloru są twoje oczy.
Niebieskiego, 
Szarego, 
Zielonego, 
Piwnego, 
Brązowego, 
Czarnego, 
Czerwonego. 
Jeżeli twoje oczy mają kilka barw, napisz: wielokolorowe.
Jeżeli nie umiesz powiedzieć, jakiego koloru są twoje oczy, napisz: nieokreślone.
Jeżeli czegoś nie rozumiesz, poproś o pomoc.
Wniosek musisz podpisać. Podpis musi być własnoręczny. Nie możesz zrobić tego w komputerze.
Co jeszcze musisz przygotować i zabrać?
Do Urzędu zabierz stary dowód osobisty. Gdy go nie masz, zabierz inny dokument. Na dokumencie musi być napisane twoje imię i nazwisko, adres zamieszkania. Dokument musi mieć twoje zdjęcie. Może to być legitymacja szkolna. Może to być „biała legitymacja”.
Zabierz dwie takie same fotografie twojej twarzy. Fotografie muszą być aktualne. Aktualne to znaczy nie mogą być stare.
Na fotografii musi być widoczne twoje lewe ucho.
Nie możesz mieć na nosie okularów z ciemnymi szkłami.
Na fotografii nie możesz mieć czapki lub innego nakrycia głowy.
Sprawdź, czy fotografie są odpowiednio duże. To ważne. Fotografie muszą mieć odpowiednią wielkość. Przyłóż je do ramki. Ramka jest we wniosku. Fotografie muszą mieć taką samą wielkość jak ramka.
Jeżeli nie masz dwóch fotografii w domu, idź do fotografa. Poproś o dwie fotografie do dowodu osobistego.
Co jeszcze musisz przygotować i zabrać?
Jeżeli urodziłeś się za Poznaniem, musisz zabrać akt urodzenia.
Jeżeli masz męża lub żonę, a ślub był za Poznaniem, zabierz akt małżeństwa.
Jeżeli nie masz aktu urodzenia lub aktu małżeństwa w domu, poproś o niego Urząd Stanu Cywilnego, tam gdzie się urodziłeś lub brałeś ślub. Zadzwoń tam i powiedz, o co chodzi. Urząd przyśle ci potrzebny dokument.
Pamiętaj! Za dowód osobisty nic nie płacisz. Pieniądze nie są ci potrzebne.
Co zrobić w Urzędzie?
Wniosek musisz sam zanieść do Urzędu na ulicę Libelta 16. Pamiętaj, żeby zabrać pozostałe dokumenty i dwie fotografie. Sprawdź, czy wszystko masz, zanim wyjdziesz z domu.
W Urzędzie wszystko załatwisz na parterze. Naprzeciw drzwi stoją automaty. Automaty drukują bilety. Bilety pokazują, który jesteś w kolejce.
Podejdź do automatu. Naciśnij na niebieski kwadrat.
Jeżeli jesteś pierwszy raz w sprawie dowodu osobistego, naciśnij na czerwony kwadrat.
Przeczytaj informacje na monitorze. Naciśnij na kwadrat z literą E.
Automat wydrukuje bilet. Weź bilet.
W razie kłopotów podejdź do informacji i poproś o pomoc.
Przeczytaj, jaka jest litera i cyfra na bilecie. Musisz poczekać, aż twój numer z biletu wyświetli się na tablicy. Numer stanowiska, do którego musisz podejść, wyświetli się na tablicy obok twojego numeru z biletu.
W tym samym czasie z głośnika usłyszysz głos lektora. Lektor odczyta twój numer i powie, do którego stanowiska musisz podejść.
Podejdź do właściwego stanowiska. Nad stanowiskiem wyświetli się taki sam numer jak na twoim bilecie. Powiedz urzędnikowi, w jakiej sprawie przyszedłeś.
Po załatwieniu sprawy dostaniesz od urzędnika potwierdzenie. Dobrze je schowaj.
Na nowy dowód osobisty będziesz czekać miesiąc. Dowód osobisty musisz odebrać samemu. Po miesiącu, czyli po 30 dniach, idź znowu do Urzędu. Zabierz ze sobą potwierdzenie. To, które otrzymałeś od urzędnika.
W Urzędzie podejdź do automatu, który drukuje bilety. Naciśnij na niebieski kwadrat. Przypomnij sobie, już to robiłeś.
Następnie naciśnij na kwadrat zielony, jeżeli byłeś umówiony, lub na czerwony, jeżeli nie byłeś umówiony.
Przypomnij sobie, na jaką literę zaczyna się twoje nazwisko.
Jeżeli twoje nazwisko zaczyna się na literę: A,B,C,D,E,F,G,H,I,J,K,L naciśnij na monitorze literę F i odbierz bilet.
Jeżeli twoje nazwisko zaczyna się na literę: Ł,M,N,O,P,R,S,T,U,W,Z naciśnij na monitorze literę G i odbierz bilet.
Obserwuj tablicę. Czekaj na wezwanie. Lektor odczyta numer, który masz na bilecie i powie, do którego stanowiska musisz podejść. Numer wyświetli się na tablicy.
Podejdź do właściwego stanowiska. Nad drzwiami wyświetli się numer, który masz na bilecie. Wejdź do środka. Odbierz dowód osobisty.
Pamiętaj!
Zawsze możesz poprosić o pomoc w informacji.
Kiedy nie możesz sam złożyć wniosku i otrzymać dowodu osobistego?
Gdy jesteś ubezwłasnowolniony, rodzice lub opiekunowie pomogą ci wszystko załatwić. Zapytaj ich o to.
Jeżeli nie chodzisz lub nie możesz sam przyjść po dowód, zadzwoń do Urzędu i zapytaj, co masz robić.
Wniosek może złożyć za ciebie ktoś z rodziny. Po miesiącu Urząd dostarczy ci dowód osobisty do domu. Zrobi to tylko na terenie Poznania.
Wersja Łatwa do Odczytania. 
Jak uczynić wybory bardziej dostępnymi. 
Wprowadzenie. 
Każdy powinien mieć prawo do głosowania.
Ale niektórzy ludzie nie mogą głosować, ponieważ wybory nie są dla nich dostępne.
Na przykład,
osoby niepełnosprawne intelektualnie i fizycznie, niedowidzace lub deslizase. osoby starsze i osoby z innych krajów, które nie rozumieją zbyt dobrze języku kraju, w ktorym żyją. 
Przygotowaliśmy ten dokument, żeby wyjasnić, dlaczego wybory powinny być bardziej dostępne i jak to zrobić.
Jest skierowany do wszystkich polityków i ludzi, którzy organizują wybory w różnych krajach europejskich.
Tło. 
Przygotowaliśmy ten dokument w ramach projektu "ADAP". ADAP oznacza "Przystosowanie Różnorodności do Aktywnego Udziału w wyborach do Parlamentu Europejskiego”.
Oznacza to, że wybory mają być bardziej dostępne tak, aby więcej osób mogło wziąć udział w wyborach.
W ramach projektu, Inclusion Europe współpracuje z self-adwokatami i organizacji członkowskimi Inclusion Europe.
Zrobiliśmy badania na temat dostępności wyborów w różnych krajach europejskich.
Użylismy ankiet  żeby sprawdzić jak dostępne są wybory w różnych krajach.
Wybory powinny być bardziej dostępne. 
Okazało się, że wielu ludziom trudno jest wziąć udział w wyborach.
Na przykład,
osoby niepełnosprawne intelektualnie i fizycznie, niedowidzące lub niesłyszące.
osoby starsze i osoby z innych krajów, które nie rozumieją zbyt dobrze języku kraju, w ktorym żyją.
To dlatego, że:
•	Informacje o wyborach nie są łatwe do zrozumienia,
•	Czasami prawo mówi, że nie są uprawnieni do głosowania,
•	Niektórzy ludzie nie znają swoich praw, 
•	Lokale wyborcze nie sa dostępne. 
Nasze zalecenia:
Co jest napisane w ustawie:
W międzynarodowym prawie jest zapisane, że wszyscy ludzie powinni mieć prawo do głosowania.
Na przykład,
W Powszechnej Deklaracji Praw Człowieka,
W Europejskiej Karcie Praw Podstawowych oraz w Konwencji ONZ o prawach osób niepełnosprawnych.
Każdy powinien móc głosować.
Ważne jest, aby każdy o tym wiedzial.
Dotyczy to również polityków, ludzi, którzy organizują wybory i samych osób niepełnosprawnych.
Dostępne informacje.
Informacje o wyborach powinny być wykonane w dostępnych formatach, aby były łatwe do odczytania.
Dotyczy to też informacji od polityków, ludzi, którzy organizują wybory i mediow.
Szkolenia. 
Ludzie, którzy pracują w lokalach wyborczych powinni wiedzieć, że osoby z niepełnosprawnością intelektualną mogą głosować i wiedzieć się, jak im pomóc  w razie potrzeby.
Potrzebne są szkolenia i materiały do nauczenia osób niepełnosprawnych intelektualnie jak głosować.
Pomoc w podejmowaniu decyzji. 
Ważne jest, żeby mieć łatwe do zrozumienia informacje tak, żeby łatwiej podjąć decyzję na kogo głosować.
Osoby z niepełnosprawnością intelektualną mogą potrzebować wsparcia przy podjęciu decyzji na kogo będą głosować.
Ważne jest, że jeśli ktoś pomaga nam w podjęciu decyzji musi szanowac naszą opinie i pozwolić nam głosować na kogo chcemy.
Dostęp do głosowania. 
Wszystkie lokale wyborcze i sposoby głosowania powinny być dostępne dla osób niepełnosprawnych.
Głosowanie powinno być możliwe tak, że jeśli ludzie nie mogą dostać się do lokalu wyborczego mogli głosować na różne sposoby.
Na przykład, głosowac drogą pocztową.
Osoby z niepełnosprawnością intelektualną i fizyczną powinny mieć kogoś, kto pomoże im w głosowaniu w razie takiej potrzeby.
Osoby z niepełnosprawnością intelektualną mają prawo do głosowania tak jak każdy inny obywatel.
Rządy muszą współpracować z organizacjami dla osób niepełnosprawnych zeby wprowadzic zmiany, żeby wybory byly dostępne dla każdego.
